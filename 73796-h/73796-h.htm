<!DOCTYPE html>
<html lang="it">
<head>
  <meta charset="UTF-8">
  <title>I pescatori di trepang | Project Gutenberg</title>
  <link rel="icon" href="images/cover.jpg" type="image/x-cover">
  <style>
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.center {text-align: center; text-indent: 0;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}

span.smaller {display: block; font-size: 85%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
.x-ebookmaker hr.silver {display: none;}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}

.dots {text-align: center; letter-spacing: .5em; margin-top: 1.5em; margin-bottom: 1.5em;}

.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}

table {margin: auto; border-collapse: collapse;}
.indice {max-width: 80%; line-height: 1em; margin-top: 2em;}
.indice td {vertical-align: top; padding-left: 1.5em; text-indent: -1em;}
.indice td.cap {text-align: right; vertical-align: top; white-space: nowrap;}
.indice td.pag {text-align: right; vertical-align: bottom; white-space: nowrap;}

figure {margin: 1em auto; max-width: 100%;}

img {max-width: 100%; height:auto;}

img.drop-cap {float: left; margin: .2em 0.5em 0 0; max-width: 30%;}
.x-ebookmaker img.drop-cap {float: left;}

.figcenter {text-align: center; margin: 1em auto; clear: both; max-width: 100%;}

.figleft {float: left; clear: left; width: auto; margin: 1em 1em 1em 0em; text-align: center; max-width: 30%;}
.figright {float: right; clear: right; width: auto; margin: 1em 0em 1em 1em; text-align: center; max-width: 40%;}

.x-ebookmaker .figleft {float: left;}
.x-ebookmaker .figright {float: right;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
.x-ebookmaker .covernote {visibility: visible; display: block;}

</style>
</head>
<body>
<div style='text-align:center'>*** START OF THE PROJECT GUTENBERG EBOOK 73796 ***</div>

<div class="booktitle">
<h1>
I PESCATORI DI TREPANG
</h1>
</div>

<hr class="silver">

<div class="titlepage">
<p class="x-large">
EMILIO SALGARI
</p>

<p class="pad2 main-t">
I PESCATORI<br>
DI TREPANG
</p>

<p class="pad4">
<span class="large">MILANO</span><br>
<span class="smcap">Tipografia Editrice L. F. Cogliati</span><br>
<span class="small">Corso P. Romana, 17</span><br>
—<br>
<span class="small">1905</span>
</p>
</div>

<div class="verso">
<hr class="mid">
<p>
Proprietà Letteraria
</p>
<hr class="mid">
</div>

<div class="somm">
<hr>
<p class="center x-large"><a href="#indice" id="indfront">INDICE</a></p>
<hr>
</div>

<div class="chapter">
<p>
<span class="pagenum" id="Page_5">[5]</span>
</p>

<h2 id="cap1">CAPO I.
<span class="smaller">La costa australiana</span></h2>
</div>

<figure class="figcenter"><a id="fill-005"></a>
  <img src="images/ill-005.jpg" alt="&nbsp;">
</figure>

<p>
Ai primi d’aprile del 1850, una di
quelle bizzarre navi che i chinesi chiamavano
giunche o meglio <i>ts’ao ch’wan</i>, di
forme rozze e pesanti, colla prua arrotondata
e fornita di due grandi cubie<a class="tag" id="tag1" href="#note1">[1]</a> che
danno a quei velieri l’aspetto di mostri
marini, essendo dipinti in modo che quelle
aperture sembrano due occhi smisurati,
colla poppa larga e molto rialzata e l’alta
alberatura fornita di grandi vele, navigava
lentamente e con molta precauzione, lungo
le coste occidentali della terra di Carpentaria.
</p>

<p>
Trenta uomini coi crani rasati, ma forniti sulla nuca di
una lunga treccia, la pelle del viso giallastra, cogli occhi
<span class="pagenum" id="Page_6">[6]</span>
obliqui, parte semi-nudi ed alcuni coperti da larghe casacche
e da larghi calzoni di tela fiorata, stavano allineati lungo i
bordi della nave, tenendo in mano i bracci delle manovre e
le scotte, per essere pronti ad orientare le vele.
</p>

<p>
A prua invece, ritto sul castello, un uomo di alta statura
coi lineamenti energici, la pelle bruna, vestito all’europea,
esaminava attentamente la costa australiana con un cannocchiale.
Poteva aver quarant’anni e s’indovinava, anche a prima
occhiata, che doveva essere il comandante di quell’equipaggio
di chinesi. Dietro di lui due giovanotti, l’uno che non dimostrava
più di sedici anni e l’altro venti, e colla pelle ancora
bianca, parevano che attendessero, con una certa ansietà, il
risultato di quelle minuziose osservazioni.
</p>

<p>
— Vedi nulla? chiese ad un tratto il più giovane dei due
volgendosi verso il comandante.
</p>

<p>
— No, nipote mio, rispose questi. Non vedo alcun essere
vivente.
</p>

<p>
— E la baia?
</p>

<p>
— È dinanzi a noi, a due leghe, Hans.
</p>

<p>
— Sei certo di non ingannarti, zio?
</p>

<p>
— Un uomo di mare ingannarsi?.... Sono venuto qui
l’anno scorso a pescare il <i>trepang</i> e la baia non l’ho scordata.
</p>

<p>
— Ma perchè osservi così minuziosamente la costa?
</p>

<p>
— Perchè mi preme la pelle e sopratutto la vostra, nipoti
miei.
</p>

<p>
— Ma cosa temi?
</p>

<p>
— Siamo in paese selvaggio, Hans. La spiaggia è deserta
ora, ma potrebbe, da un istante all’altro, gremirsi di australiani.
</p>

<p>
— Odiano gli uomini bianchi, forse?
</p>

<p>
— Non fanno distinzione di razze: bianchi o neri o gialli
o rossigni od olivastri, tutti sono buoni per questi mangiatori
di carne umana.
</p>

<p>
— Mangiano gli uomini, questi selvaggi?
</p>

<p>
— Come noi mangiamo i polli.
</p>

<p>
— Che canaglie!...
</p>

<p>
— Hanno fame, Hans. La loro terra non produce, gli
animali mancano o sono rari e si rifanno cogli uomini che
l’oceano spinge sulle loro sponde.
</p>

<p>
<span class="pagenum" id="Page_7">[7]</span>
</p>

<p>
— Ma noi siamo molti, zio mio.
</p>

<p>
— Molti!...
</p>

<p>
— E abbiamo dei fucili e due spingarde.
</p>

<p>
— Conti sui nostri chinesi, Hans? Bell’equipaggio di conigli!...
Ai primi spari si nasconderanno nella stiva.
</p>

<p>
— Ma non è facile assalire una nave.
</p>

<p>
— Ma quando saremo costretti a scendere a terra per
collocare le caldaie?
</p>

<p>
— Le caldaie!....
</p>

<p>
— Voi non sapete ancora cosa sia la pesca del trepang, è
vero. Siete ancora marinai d’acqua dolce.
</p>

<p>
— Oh zio!... esclamarono i due giovanotti.
</p>

<p>
— Ma diverrete veri marinai più tardi. Diamine! Non si
improvvisano i lupi di mare.
</p>

<p>
— È vero.
</p>

<p>
— Ehi, Wan-Horn, governa dritta quella punta!.... La
vedi?... gridò il comandante.
</p>

<p>
Un vecchio marinaio dalla barba bianca, colla pelle abbronzata
dai venti del mare e dal sole equatoriale e che
stava ritto sul cassero, tenendo in mano la ribolla del timone,
disse:
</p>

<p>
— La vedo, capitano. I miei sessant’anni non mi hanno
indebolito la vista.
</p>

<p>
La giunca, che continuava avanzarsi lentamente lungo
quella penisola acuta, che si estende fra il mare del Corallo
ed il golfo di Carpentaria, prolungandosi attraverso i bassifondi
dello stretto di Torres, mise la prua verso una punta
rocciosa che pareva celasse una profonda insenatura.
</p>

<p>
Quella costa, che il comandante continuava ad esaminare
con profonda attenzione, appariva assolutamente deserta.
S’alzava verso l’est, con piccole ma profonde insenature, con
roccie colossali che parevano posassero su scogliere corallifere
celate sott’acqua. Non si scorgeva alcun cespuglio nei
pressi di quelle spiaggie, ma più lontano si vedeva qualche
gruppo di quegli alberi gemmiferi chiamati <i>eucalipti rostrati</i>,
veri giganti, poichè raggiungono sovente un’altezza di cento
cinquanta metri, ma che non danno ombra alcuna, poichè le
loro foglie oscure si presentano sempre di profilo.
</p>

<p>
Il capitano però, non pareva rassicurato di quell’apparente
tranquillità che regnava su quelle spiaggie e di quando
<span class="pagenum" id="Page_8">[8]</span>
in quando tendeva gli orecchi, come se volesse raccogliere
qualche suono ben differente dai muggiti che producevano le
onde nell’infrangersi contro le scogliere.
</p>

<p>
Anche l’equipaggio chinese pareva inquieto e guardava
con diffidenza quelle coste, come se da un istante all’altro
dovesse comparire un grave pericolo.
</p>

<p>
In pochi minuti la <i>giunca</i>, che navigava con velocità notevole,
essendo alzata una fresca brezza che veniva dall’ovest,
superò la punta rocciosa additata dal capitano ed entrò in
una vasta baia cinta da scogliere corallifere, le cui sponde
scendevano dolcemente verso il mare.
</p>

<p>
— È questa? chiesero i due giovanotti.
</p>

<p>
— Sì, rispose il capitano, che ora osservava attentamente
l’acqua della baia. Qui vi è una vera fortuna per noi e per
l’armatore della giunca.
</p>

<p>
— Il trepang abbonda? chiese il giovinotto più anziano.
</p>

<p>
— Sì, Cornelio: faremo una raccolta miracolosa ed in
poche settimane.
</p>

<p>
— Sono impaziente di assistere a questa pesca.
</p>

<p>
— Un giorno diventerai anche tu un abile pescatore e...
</p>

<p>
Un grido bizzarro, che pareva venire dalla spiaggia, gli
tagliò bruscamente la frase.
</p>

<p>
— <i>Cooo-mooo-èèè!...</i>
</p>

<p>
— Mille lampi! esclamò il capitano, aggrottando la fronte.
L’istinto non m’ingannava!...
</p>

<p>
— È il grido dei <i>trepang</i>? chiese Hans.
</p>

<p>
— I <i>trepang</i> non hanno voce.
</p>

<p>
— Di qualche animale? chiese Cornelio.
</p>

<p>
— Peggio ancora: è il grido di raccolta degli australiani.
</p>

<p>
— Ma io non li vedo.
</p>

<p>
— Ma ci hanno veduti loro, disse il capitano, che era diventato
pensieroso.
</p>

<p>
— E temi che ci assalgano?...
</p>

<p>
— Non ora, ma temo pei miei chinesi. Sapendo di aver
vicini quei mangiatori di carne umana, rifiuteranno di sbarcare.
</p>

<p>
— Capitano Wan-Stael, avete udito? chiese il vecchio
marinaio, che aveva abbandonato la ribolla del timone ad un
chinese.
</p>

<p>
— Sì, vecchio mio, ma io non rinuncierò alla pesca. La
<span class="pagenum" id="Page_9">[9]</span>
baia è tappezzata di <i>trepang</i> e non voglio perdere un simile
carico che può fruttarci ventimila dollari.
</p>

<p>
Poi rizzandosi sul castello di prua, tuonò:
</p>

<p>
— Giù le àncore ed imbrogliate le vele!...
</p>

<p>
In quell’istesso istante, fra le scogliere della spiaggia, si
udì echeggiare il bizzarro grido di prima:
</p>

<p>
— <i>Cooo-mooo-èèè!</i>
</p>

<p>
— Ancora!... esclamò il capitano. È una minaccia o quei
furfanti cercano di spaventare i miei uomini?
</p>

<p>
— È un grido di raccolta, capitano, disse il vecchio Wan-Horn.
</p>

<p>
— Che ci sia qualche tribù accampata nei dintorni?
</p>

<p>
— Voi sapete che durante la stagione della pesca quegli
antropofaghi si radunano verso la costa, colla speranza di
guadagnare degli arrosti.... Anche l’anno scorso gli equipaggi
di tre <i>giunche</i> sono stati divorati dai selvaggi del Capo
Jork.
</p>

<p>
— Lo so, Wan-Horn. Ho veduto i rottami di una di quelle
<i>giunche</i>, arenati sulle isole Eduard Pellews, ma ci siamo noi
e non abbiamo paura degli australiani.
</p>

<p>
— State però in guardia, capitano. Voi sapete che sono
capaci di tagliarci le gomene o di spezzarci le catene delle
àncore per mandare la nostra <i>giunca</i> sulle scogliere.
</p>

<p>
— Apriremo bene gli occhi, Wan-Horn. Intanto farai armare
le spingarde e porterai in coperta dei fucili, onde proteggere
i nostri pescatori.
</p>

<p>
Mentre così discorrevano, l’equipaggio chinese aveva gettato
le due àncore di prua ed un àncoretto a poppa per meglio
ormeggiare la piccola nave, poi aveva calate sul ponte le
due più grandi vele degli alberi di trinchetto e di maestra ed
imbrogliato il fiocco.
</p>

<p>
La <i>giunca</i>, spinta dalle lunghe ondate che venivano dal
golfo di Carpentaria, si era avvicinata alla spiaggia, arrestandosi
a circa tre gomene dalle prime scogliere.
</p>

<p>
— Affrettiamoci, disse il capitano, rivolgendosi verso l’equipaggio.
Se tutto va bene, fra tre settimane noi avremo
compiuto il nostro carico e fra sei rivedremo quell’ottimo
Lià-Khing....
</p>

<p class="dots">················</p>

<p>
L’<i>Hai-Nam</i>, tale era il nome della giunca Chinese, era
<span class="pagenum" id="Page_10">[10]</span>
partita un mese prima da Timor, isola che si trova nel mar
delle Molucche e che fa parte dell’arcipelago Malese, per la
pesca del <i>trepang</i>, sotto il comando del capitano Wan-Stael,
un olandese di Batavia. In altri tempi Wan-Stael, che godeva
fama di valente uomo di mare, aveva navigato per proprio
conto e con nave propria, dedicandosi alla pesca dei <i>trepang</i>;
ma a quarant’anni, quando già si credeva tanto ricco da poter
terminare comodamente la sua vita in qualche opulenta città
dell’estremo oriente, un colpo di sfortuna l’aveva completamente
rovinato.
</p>

<figure class="figcenter"><a id="fill-010"></a>
  <img src="images/ill-010.jpg" alt="&nbsp;">
</figure>

<p>
Una notte tempestosa la sua nave era naufragata nel mar
del Corallo, presso le coste australiane, e dei venti uomini
che componevano l’equipaggio, lui ed il vecchio Wan-Horn
erano riusciti a salvarsi su di un rottame. La sua energia
non era però stata fiaccata da quel tremendo disastro. Si
sentiva ancora tanto forte da rifare la perduta fortuna, e
<span class="pagenum" id="Page_11">[11]</span>
ritornato a Timor si era tosto offerto ad un ricco negoziante
di <i>trepang</i>, il Chinese Lià-Khing, il quale non aveva esitato
ad affidargli il comando di una delle sue migliori <i>giunche</i>,
ben sapendo con quale ardito marinaio aveva da fare.
</p>

<p>
Wan-Stael, quantunque non avesse mai avuto molta fiducia
per quelle navi di costruzione chinese, che mal sopportano
i furori degli oceani, era partito per le coste settentrionali
dell’Australia ed in poche settimane aveva completato il
suo carico di quei coriacei molluschi, ma che pure sono cotanto
apprezzati sui mercati chinesi e malesi.
</p>

<p>
Quantunque in quella prima campagna di pesca avesse
già fatto dei grossi guadagni, al principiare della nuova stagione
aveva ripreso il mare, ma questa volta aveva condotto
con sè due nuovi compagni.
</p>

<p>
Erano due suoi nipoti, orfani da parecchi anni e che egli
contava di condurre con sè attraverso il mondo, per farne
due abili marinai.
</p>

<p>
I due giovanotti, già figli di un valente capitano, morto
sulle coste del Borneo in uno scontro coi pirati del sultano
di Varauni, avevano accettato con entusiasmo la proposta,
benchè non ignorassero i pericoli che presenta la pesca del
trepang, non perchè quei molluschi siano dotati di armi difensive,
tutt’altro, ma per le regioni ove si trovano, le quali
sono popolate da selvaggi di pessima fama e che godono
una triste celebrità, essendo quasi tutti ghiotti di carne
umana.
</p>

<p>
Erano giovani entrambi, poichè Hans non contava che
sedici anni e Cornelio venti, ma il capitano Wan-Stael poteva
fare assegnamento sul loro coraggio poichè abituati fin dall’infanzia
a scorrere le cupe foreste di Timor, inseguendo arditamente
gli animali selvaggi, ed a scorrere il mare pericoloso
delle Molucche, non erano tali da indietreggiare dinanzi ad
un pericolo qualunque fosse.
</p>

<p>
Ecco il motivo per cui quella <i>giunca</i>, montata da un
equipaggio chinese e comandata da uomini bianchi, aveva
gettato l’àncora sulle deserte sponde della terra di Carpentaria,
in quella profonda baia tappezzata di <i>trepang</i>.
</p>

<div class="chapter">
<p>
<span class="pagenum" id="Page_13">[13]</span>
</p>

<h2 id="cap2">CAPO II.
<span class="smaller">I pescatori di trepang</span></h2>
</div>

<div>
<img class="drop-cap" src="images/ill-013.jpg" alt="&nbsp;">
</div>

<p>
Non vi è forse un popolo così
stravagante come quello chinese,
in fatto di cibi. Se
apprezza immensamente le
pinne di pesce-cane in salsa
zuccherata, se è ghiotto dei
nidi di rondini marine che
danno dei brodi gelatinosi
ma insipidi<a class="tag" id="tag2" href="#note2">[2]</a>, di lombrichi
salati, di ranocchi, di topi
salati o di cani, sopratutto è
consumatore di <i>trepang</i>.
</p>

<p>
Si può dire che da secoli,
anzi prima ancora che
i navigatori europei conoscessero
l’esistenza del quinto continente,
le loro navi si recavano
sulle spiaggie settentrionali
dell’Australia o sulle coste
della Nuova Guinea a pescare questo bizzarro mollusco.
</p>

<p>
La quantità che si esporta sui mercati del Celeste Impero
<span class="pagenum" id="Page_14">[14]</span>
è immensa, ma non è bastante, poichè il chinese tutto
sacrificherebbe per un piatto di <i>trepang</i>, e crederebbe di non
offrire un banchetto completo senza questo manicaretto che
può ormai chiamarsi nazionale. Gli Europei, quantunque ultimi
venuti, non hanno trascurato questa pesca, e come vi
sono i pescatori di balene, di capidogli, di foche e di morse,
vi sono così pure i pescatori di <i>trepang</i>, i quali, tutti gli anni,
nella stagione propizia, salpano dai porti più lontani per recarsi
nelle acque dello stretto di Torres o del mar del Corallo
o del golfo di Carpentaria, ricavando dei lauti guadagni.
</p>

<p>
È bensì vero che parecchie navi non tornano più in
patria o ritornano cogli equipaggi decimati, ma gli altri pescatori
non si spaventano per ciò. Sanno che i selvaggi australiani
o papuasi o dell’arcipelago delle Lusiade li attendono,
pronti ad approfittare della prima tempesta per recidere
le gomene e le catene e mandare le navi a frantumarsi
contro quelle pericolose scogliere; sanno pure che se cadono
nelle mani di quegli isolani finiscono la loro esistenza sulla
punta d’uno spiedo od in un immenso tegame a bollire colla
salsa verde, ma ci tornano, perchè i chinesi pagheranno ben
cari quei molluschi.
</p>

<p>
Vedremo in seguito cosa sono questi <i>trepang</i> che l’equipaggio
della <i>Hai-Nam</i> si preparava a pescare, malgrado il
grido di raccolta degli australiani, che suonava come una funebre
minaccia.
</p>

<p>
Ancorata solidamente la nave, colla prua volta verso
l’uscita della baia per essere pronti, in caso di pericolo, ad
abbandonare quei paraggi, il capitano Wan-Stael aveva fatto
calare in mare una grande scialuppa armata d’una grossa
spingarda, e vi era disceso in compagnia del vecchio Wan-Horn,
di Hans e di Cornelio.
</p>

<p>
Curvatosi sul bordo, si era messo a osservare l’acqua con
viva attenzione, esplorando il fondo della baia che era perfettamente
visibile.
</p>

<p>
— Sette braccia, diss’egli, con aria soddisfatta. — I nostri
pescatori non faticheranno troppo.
</p>

<p>
— Ma dov’è il <i>trepang</i>? chiese Hans.
</p>

<p>
— Il fondo è tappezzato, rispose il capitano. Non scorgi
nulla fra la sabbia e le alghe?
</p>

<p>
— Mi pare di vedere dei cilindri che si muovono.
</p>

<p>
<span class="pagenum" id="Page_15">[15]</span>
</p>

<p>
— Sono appunto quelle le <i>olutarie</i>, o, se ti garba meglio,
i trepang che noi pescheremo.
</p>

<p>
— E sono dei migliori, capitano, disse Wan-Horn. Ecco
là i <i>bankolungan</i>, più in fondo i <i>kikisan</i>, i <i>talipan</i> e laggiù
vedo anche i <i>munang</i>.
</p>

<figure class="figright"><a id="fill-015"></a>
  <img src="images/ill-015.jpg" alt="&nbsp;">
</figure>

<p>
— Che i chinesi pagheranno molto
cari, vecchio mio, disse il capitano.
Qui vi è una vera fortuna da pescare.
</p>

<p>
— Ci spiegherete meglio cosa sono
queste olutarie? chiese Hans.
</p>

<p>
— Certo, ragazzo mio, rispose il
capitano. Orsù, Wan-Horn, fa scendere
i pescatori.
</p>

<p>
Dieci chinesi semi-nudi, che tenevano
infissi, in una larga cintura,
dei lunghi coltelli leggermente ricurvi,
armi necessarie in quei paraggi che
sono frequentati da mostruosi pesci-cani
ghiotti di carne umana non meno
degli antropofaghi delle coste settentrionali
dell’Australia, ad un comando
del vecchio marinaio scesero nella
scialuppa, recando nella mano sinistra
una specie di rete, capace di contenere
parecchie <i>olutarie</i>.
</p>

<p>
— Giù, e senza perdere tempo, disse il capitano, dopo
d’aver osservata l’entrata della baia, per accertarsi dell’assenza
dei pesci-cani.
</p>

<p>
I dieci pescatori, scelti fra i migliori nuotatori dell’equipaggio,
balzarono in acqua con mirabile accordo.
</p>

<p>
I due giovanotti, curvi sui bordi della scialuppa, seguivano
con viva curiosità le operazioni di quei valenti pescatori.
L’acqua della baia, che era tranquilla e trasparente
come un cristallo, permetteva a loro di distinguere nettamente
quegli uomini, i quali agivano rapidamente, strappando
i molluschi, che tosto cacciavano nella rete.
</p>

<p>
Ben presto il primo, che non aveva impiegato un mezzo
minuto, ricomparve a galla. La sua rete, piena da scoppiare,
venne tosto afferrata dal vecchio Wan-Horn, il quale la rovesciò
nel fondo della scialuppa, facendo uscire una decina
di <i>olutarie</i>.
</p>

<p>
<span class="pagenum" id="Page_16">[16]</span>
</p>

<p>
— Che molluschi sono? chiesero Hans e Cornelio, che si
erano curvati per meglio osservarli.
</p>

<p>
— I <i>trepang</i>, disse il capitano, e dei migliori, ragazzi miei.
</p>

<p>
— Sembrano cilindri rugosi, disse Cornelio.
</p>

<p>
— Ma con dei tentacoli, disse Hans.
</p>

<p>
Il capitano prese uno di quei molluschi e lo fece vedere
ai nipoti. Quello strano abitante del mare, rassomigliava infatti
ad un cilindro, munito ad una estremità d’un circolo di
tentacoli piumosi, ma senza testa, senza occhi, e con un
buco che doveva essere certamente la bocca.
</p>

<p>
Misurava dai dodici ai quindici pollici da una estremità
all’altra e la sua pelle, che pareva assai resistente, mostrava
lungo il corpo delle cavità molto singolari, ma che ora apparivano
ed ora scomparivano.
</p>

<p>
— È una <i>olutaria bankolungan</i>, diss’egli. È una specie
assai pregiata e che si paga cara dai chinesi.
</p>

<p>
— Ma come sono conformati questi molluschi? Io non
vedo nè testa, nè occhi.
</p>

<p>
— Non hanno nè l’una, nè gli altri, Cornelio, disse il
capitano; anzi, sono perfino sprovvisti di organi per l’odorato
e per l’udito. Il loro corpo è un vero sacco fornito di
muscoli robustissimi, duri, resistenti, che pare non abbia che
una sola occupazione: quella di divorare sempre.
</p>

<p>
Vivono in grandi famiglie in fondo alle baie, dove l’acqua
è tranquilla e trasparente, strisciando a mo’ dei vermi, aiutandosi
colle sporgenze che crescono sui loro corpi e si nutrono
di alghe marine, di fuchi, e ingoiano perfino della
sabbia, delle pietruzze e dei pezzetti di corallo.
</p>

<p>
— Che stomachi! esclamò Hans. Devono possedere un
apparato digestivo assai potente.
</p>

<p>
— Il loro stomaco è un tubo che si distende dalla bocca
all’estremità opposta del corpo, senza alcuna dilatazione. Il
cibo non fa quindi che passare; entra dalla bocca ed esce
dall’altra parte, quasi senza arrestarsi.
</p>

<p>
— Ma questi tentacoli che circondano la bocca, a cosa
servono?
</p>

<p>
— Ad afferrare gli oggetti, le alghe, le pietruzze, ecc.
</p>

<p>
— Ma mi pare che ne manchino alcuni.
</p>

<p>
— È vero, Hans. I pesci assalgono spesso le <i>olutarie</i> e
se non sono piccoli divorano i tentacoli, ma non sempre però,
<span class="pagenum" id="Page_17">[17]</span>
poichè questi molluschi possono ritirarli a loro piacimento.
Anche perdendoli, le <i>olutarie</i> non ne restano prive per sempre,
poichè si riproducono in capo ad un certo tempo. Prendi ora
questa <i>bankolungan</i> che è ancora viva e stringila un po’ fra
le tue mani.
</p>

<p>
Il giovanotto prese l’<i>olutaria</i> e la compresse; subito si
vide il mollusco contrarsi in modo da formare una specie di
palla, schizzare fuori un getto d’acqua e poi una materia
oscura che si distese sull’orlo della bocca.
</p>

<p>
— Sono gl’intestini del mollusco, disse il capitano, prevenendo
la domanda dei nipoti. La loro contrazione muscolare
è così potente, che produce perfino l’espulsione dei
visceri.
</p>

<p>
— Se io gettassi quest’<i>olutaria</i> in acqua, morrebbe ora?
</p>

<p>
— No, anche se tu le strappassi gl’intestini, poichè non
tarderebbe a riprodurli.
</p>

<p>
— È strana! esclamarono i due giovanotti al colmo della
sorpresa.
</p>

<p>
— E questa è più strana! esclamò il capitano, raccogliendo
un’altra <i>olutaria</i> che stava emettendo dalla bocca un pesciolino
lungo pochi centimetri ed ancora vivo.
</p>

<p>
— È un pesciolino che non ha potuto digerire? chiese
Cornelio.
</p>

<p>
— No, è il compagno delle olutarie, rispose il capitano.
</p>

<p>
— Non ti comprendo.
</p>

<p>
— Mi spiegherò meglio. Questi pesciolini, non si sa ancora
per qual motivo, vivono nel ventre di questi molluschi.
Entrano per la bocca, si cacciano fra le viscere e la pelle e
stanno colà come se fossero in casa loro.
</p>

<p>
— E le <i>olutarie</i> li tollerano?
</p>

<p>
— Sì, poichè colla loro potente contrazione muscolare
potrebbero espellerli facilmente, ed invece li lasciano in pace,
come fossero amici di casa.
</p>

<p>
— È meraviglioso!... esclamò Hans. E non soffrono per
la presenza di quell’intruso?
</p>

<p>
— Non sembra; se soffrissero, lo caccerebbero via.
</p>

<p>
— Ma dimmi, o zio, chiese Cornelio, sono eccellenti questi
molluschi?
</p>

<p>
— Hanno  un sapore di gambero, ma sono duri, e per
mangiarli ci vogliono dei buoni denti, poichè sono elastici
<span class="pagenum" id="Page_18">[18]</span>
come la gomma. I chinesi, i malesi ed i cocincinesi li apprezzano
assai, ma noi europei li lasciamo volentieri a quei
ghiottoni e preferiamo i pesci che sono molto più saporiti e
più delicati.
</p>

<p>
— Pure si paga caro il <i>trepang</i>.
</p>

<p>
— Carissimo, Cornelio. Le qualità migliori si pagano sui
mercati chinesi dai venti ai trentacinque dollari il <i>pikul</i><a class="tag" id="tag3" href="#note3">[3]</a>;
altre più scadenti, dieci dollari ed anche sei.
</p>

<p>
— I pescatori devono fare delle rapide fortune.
</p>

<p>
— Non sempre, Hans, poichè anche le olutarie, al pari delle
balene, cominciano a scarseggiare. Certe isole, che un tempo
erano ricche di molluschi, ora ne sono prive in causa della
improvvida pesca sterminatrice, fatta specialmente dalle navi
europee ed americane.
</p>

<p>
Alcuni anni or sono le isole Sikana erano celebri per la
quantità di <i>trepang</i> che vi si trovava, ma dopo che un capitano
americano ne portò via duecentosessantacinque <i>pikul</i>,
durante il 1845, e il capitano Muyne quasi altrettanti nel 1847,
non si trovano più <i>olutarie</i> su quelle spiaggie.
</p>

<p>
Basta per ora, ragazzi miei, facciamo armare l’altra scialuppa
e andiamo a collocare le caldaie.
</p>

<p>
— Le caldaie! esclamò Cornelio. Cosa vuoi fare?
</p>

<p>
— Sono necessarie per la preparazione del <i>trepang</i>.
</p>

<p>
— Ed i selvaggi? chiese Hans. Ci lasceranno tranquilli?
</p>

<p>
— Non hai udito poco fa quel grido?
</p>

<p>
— Non oseranno avvicinarsi, per ora, almeno lo spero.
Sanno che gli uomini bianchi possiedono armi da fuoco e di
queste hanno paura. Ehi, Wan-Horn! Fa mettere in mare la
seconda scialuppa!
</p>

<p>
Il vecchio marinaio, che era risalito a bordo della <i>giunca</i>,
s’affrettò ad obbedire. L’imbarcazione, che era sospesa alle
grue di poppa, venne calata in acqua col mezzo di paranchi
e dieci chinesi armati di fucili la occuparono.
</p>

<p>
— Giù le caldaie ed il combustibile, comandò Wan-Horn
che era pure sceso.
</p>

<p>
Due grandi bacini di rame, del diametro di un metro e
della profondità di trentacinque o quaranta centimetri, ed
una grossa provvista di legname vennero calati nell’imbarcazione,
<span class="pagenum" id="Page_19">[19]</span>
unitamente a delle schiumarole di gran mole e ad
alcuni arpioni.
</p>

<p>
— È carica la spingarda? chiese il capitano.
</p>

<p>
— A mitraglia! rispose il vecchio marinaio. Se ai mangiatori
di carne umana salterà il ticchio d’importunarci, scalderemo
per bene i loro magri dorsi.
</p>

<p>
— Andiamo, ragazzi miei, disse Wan-Stael ai nipoti.
</p>

<p>
Passarono sulla seconda scialuppa ed i chinesi si misero
ad arrancare, spingendola verso la spiaggia.
</p>

<p>
Bastarono pochi minuti per superare la distanza e le
pericolose scogliere che facevano corona alla spiaggia, contro
le quali si rompevano, con cupi fragori, le ondate della
risacca.
</p>

<p>
— Alto, disse Wan-Stael, prima che la scialuppa toccasse
la sponda.
</p>

<p>
Si rizzò sulla banchina di prua e lanciò un lungo sguardo
sulla costa che era cosparsa di roccie enormi, le quali si
alzavano in forma di anfiteatro. Malgrado il segnale di raccolta
udito poco prima, non si vedeva alcuna creatura umana
e non si udiva alcun rumore sospetto; solamente una piccola
banda di <i>cakatoe</i>, splendidi uccelli dalle penne porporine e
bianche come la neve e il capo sormontato da un ciuffo ricadente
all’indietro, cicalavano fra i rami di un piccolo <i>black
wood</i> (albero del legno nero) che cresceva stentatamente fra
le sabbie.
</p>

<p>
— Nulla di sospetto? chiese Wan-Horn.
</p>

<p>
— No, vecchio mio; sbarchiamo.
</p>

<p>
La scialuppa, con pochi colpi di remo, s’accostò alla
spiaggia, incagliandosi nella sabbia.
</p>

<p>
Il capitano, i due giovanotti e il marinaio scesero, portando
con loro quattro fucili, quindi sbarcarono i chinesi
recando il legname, le due caldaie, le schiumarole e gli
arpioni.
</p>

<p>
A breve distanza dalla spiaggia, Wan-Stael indicò due muricciuoli
circolari, formati di frammenti di roccia e che parevano
destinati a servire da forni.
</p>

<p>
— I selvaggi li hanno rispettati, diss’egli.
</p>

<p>
— Cosa sono? chiese Hans.
</p>

<p>
— I nostri fornelli costruiti l’anno scorso. Al lavoro, giovanotti,
la seconda scialuppa sta per giungere.
</p>

<p>
<span class="pagenum" id="Page_20">[20]</span>
</p>

<p>
I chinesi accumularono nei due fornelli parte del combustibile
che avevano recato, vi diedero fuoco, poi collocarono
sopra i due grandi bacini riempiendoli d’acqua marina.
</p>

<p>
La seconda scialuppa montata dai pescatori, giungeva. La
pesca era stata veramente miracolosa, poichè l’imbarcazione
era così carica, che minacciava d’affondare.
</p>

<p>
Giunta sulla spiaggia, i venti chinesi procedettero sollecitamente
allo scarico. In meno di un’ora quei pescatori avevano
raccolto duecento chilogrammi di <i>olutarie</i>, ma non tutte
d’una sola specie.
</p>

<p>
Vi erano le pregiate <i>bankolungan</i>, che raggiungono una
lunghezza di undici a quindici pollici, col dorso bruno, il
ventre bianco, con una crosta calcarea d’ambo i lati ed irti
di verruche.
</p>

<p>
Queste si pescano ordinariamente sull’orlo interno dei
banchi di corallo, ad una profondità da uno a tre metri.
</p>

<p>
Si vedevano pure parecchie <i>kichisan</i>, lunghe trenta centimetri,
di forma ovale, dalla pelle nera, ma con una serie di
verruche d’ogni lato; le <i>talipan</i> che raggiungono una lunghezza
di soli trenta centimetri, di colore rosso cupo, con una fila
di spine rosse sul dorso. Sono le più tenere e perciò esigono
una cura speciale nella preparazione.
</p>

<p>
Non mancavano nemmeno le <i>munang</i>, che sono le più
piccole di tutte, senza verruche, senza spine, liscie e colla
pelle tutta nera, ma che sono le più pregiate, pagandosi sui
mercati chinesi perfino trentacinque dollari il <i>pikul</i>; ma vi
erano pure altre qualità inferiori, come le <i>zapatos</i>, le <i>lowlovan</i>,
le <i>balattimano</i>, le <i>batan</i> e le <i>hangenan</i> che si acquistano a sei
dollari il <i>pikul</i>.
</p>

<p>
Tutte quelle <i>olutarie</i> che erano ancora vive e che sfogavano
la loro impotente collera schizzando getti d’acqua sui
pescatori, furono accumulate presso ai due fornelli.
</p>

<p>
Il capitano sorvegliava con attenzione l’ebollizione dell’acqua
contenuta nelle due grandi caldaie.
</p>

<p>
È necessaria una grande abilità ed una lunga pratica
nella preparazione del <i>trepang</i>, poichè basta una maggiore o
una minore bollitura per guastarlo.
</p>

<p>
Il soverchio calore copre le <i>olutarie</i> di vesciche e le fa
diventare porose come una spugna; se l’acqua invece non ha
ottenuto quel tal grado d’ebollizione, fa perdere a loro la consistenza,
<span class="pagenum" id="Page_21">[21]</span>
e allora bastano poche ore per imputridirle e quindi
guastarle per sempre.
</p>

<p>
— Gettate, disse ad un tratto Wan-Stael.
</p>

<figure class="figcenter"><a id="fill-021"></a>
  <img src="images/ill-021.jpg" alt="&nbsp;">
</figure>

<p>
I chinesi precipitarono i disgraziati molluschi nei grandi
bacini. Per alcuni istanti si videro dibattersi, contorcersi disperatamente,
poi ricaddero inerti nel fondo dell’acqua che
bolliva frettolosamente.
</p>

<p>
Il capitano aveva estratto il suo orologio e non staccava
gli occhi dalle lancette.
</p>

<p>
— Otto minuti, diss’egli. Il <i>trepang</i> è pronto.
</p>

<p>
A quelle parole i chinesi immersero le loro enormi schiumarole,
ed i molluschi vennero rapidamente levati e gettati
sopra una grande tela da vele che era stata stesa presso i
forni.
</p>

<p>
<span class="pagenum" id="Page_22">[22]</span>
</p>

<p>
Hans e Cornelio si erano curvati per meglio osservarli.
</p>

<p>
— La cottura è giusta, disse il capitano. — Sono molli
come la gomma elastica e la loro pelle è azzurrognola: ciò
indica che si conserveranno perfettamente.
</p>

<p>
— Mi hanno detto però, che si usa anche a seccarli al
sole, zio, disse Cornelio. È vero?
</p>

<p>
— Sì, ragazzo mio, e ti dirò anche che quelli seccati sono
i più pregiati; ma tale operazione è troppo lunga, poichè son
necessari venti giorni e noi non possiamo perdere tanto
tempo.
</p>

<p>
Taluni pescatori li seccano anche al fuoco e per tale operazione
bastano quattro giorni, ma noi ci troviamo su di una
costa che....
</p>

<p>
— <i>Cooo-mooo-èèè!</i>...
</p>

<p>
Quel grido bizzarro, che già avevano udito, echeggiò improvvisamente
dietro alle roccie, interrompendo bruscamente
la frase del capitano.
</p>

<p>
Quasi contemporaneamente si udì Wan-Horn ad esclamare:
</p>

<p>
— Che brutta scimmia! Bada a non alzare le zampe o ti
abbrustolisco il dorso, parola da marinaio!...
</p>

<div class="chapter">
<p>
<span class="pagenum" id="Page_23">[23]</span>
</p>

<h2 id="cap3">CAPO III.
<span class="smaller">La pittura di guerra del selvaggio</span></h2>
</div>

<div>
<img class="drop-cap" src="images/ill-023.jpg" alt="&nbsp;">
</div>

<p>
Un negro orribile, che tramandava un acuto
odore d’ammoniaca, era improvvisamente
comparso dietro ad una scogliera che si
prolungava verso la sponda settentrionale
della baia.
</p>

<p>
Era di statura poco superiore alla
media, ma di una magrezza spaventosa,
tale che si potevano contare le sue costole;
aveva però il ventre sporgente, ma
le sue gambe, che erano mancanti dei
polpacci, parevano bastoni ricoperti di cuoio.
</p>

<p>
Il suo viso rassomigliava più a quello d’una scimmia che
a quello di un essere umano. La sua testa era schiacciata,
la sua fronte depressa, il naso camuso, le mascelle sporgenti,
gli orecchi larghi, gli occhi piccoli che scintillavano stranamente
e una bocca così grande che gli fendeva più di
mezzo viso.
</p>

<p>
<span class="pagenum" id="Page_24">[24]</span>
</p>

<p>
Delle strane pitture a colori svariati coprivano la sua
pelle cuprea, e dei tatuaggi assai marcati, rilevati in forma di
piccole labbra, ornavano il suo corpo.
</p>

<p>
Quel selvaggio ributtante si sbarazzò d’una pelle di kanguro
che coprivagli le spalle e parte dei suoi lunghi e ruvidi
capelli, ed impugnando, con aria comica, una piccola lancia
colla punta d’osso e adorna d’un ciuffo di penne variopinte,
s’avanzò verso i pescatori, fermandosi a dieci passi dai fornelli.
</p>

<p>
— Cosa vuole quel brutto antropofago? chiesero Hans e
Cornelio, mentre i chinesi operavano una prudente ritirata
verso le scialuppe.
</p>

<p>
— Verrà ad intimarci di partire, disse il capitano. Questi
luridi selvaggi pretenderebbero che nessun straniero venisse a
pescare presso le loro coste, ma quel campione della razza
australiana s’inganna se crede che io me ne vada.
</p>

<p>
— M’incarico io di mandarlo alla sua tribù con un calcio,
disse il vecchio Wan-Horn. Non mi fa paura la sua lancia,
capitano Stael.
</p>

<p>
— Vediamo un po’, signor selvaggio, disse il capitano
avanzandosi verso di lui, quali sono le vostre pretese.
</p>

<p>
L’australiano che se ne stava immobile impugnando la
sua lancia, vedendolo avanzarsi si battè con la mano sinistra
il ventre, che risuonò come un tamburo.
</p>

<p>
— Reclama la colazione, disse Wan-Stael. Noi non siamo
albergatori, signor selvaggio, ma se siete a digiuno potete rosicchiare
questa <i>olutaria</i>.
</p>

<p>
Prese un <i>zapatos</i> che era stato già preparato e lo gettò
all’australiano, il quale lo prese di volo, portandolo avidamente
alle labbra.
</p>

<p>
— Che appetito! esclamò Hans.
</p>

<p>
— Non è da meravigliarsi, nipote mio. Questi selvaggi del
continente australiano sono in lotta colla fame tutto il tempo
della loro vita e soffrono dei digiuni straordinari.
</p>

<p>
— Forse che non produce alcuna pianta fruttifera l’Australia?
</p>

<p>
— Solamente alberi gommiferi; però, coltivate, tutte le
piante fruttifere d’Europa danno dei raccolti favolosi; ma
questi selvaggi disprezzano l’agricoltura, e non vivono che
di caccia.
</p>

<p>
— E non abbonda la selvaggina?
</p>

<p>
<span class="pagenum" id="Page_25">[25]</span>
</p>

<figure class="figcenter"><a id="fill-025"></a>
  <img src="images/ill-025.jpg" alt="&nbsp;">
</figure>

<p>
— Tutt’altro, è scarsa assai. Qui non si trovano che pochi
kanguri, radi casoari, che sono specie di struzzi, ma più piccoli
di quelli africani, e delle bande di cani selvaggi chiamati
<i>dingo</i>, assai difficili ad uccidersi. È bensì vero che l’indigeno
australiano non è schizzinoso, nutrendosi persino di vermi, di
bruchi, di lucertole, di serpenti, ma anche questi non bastano
<span class="pagenum" id="Page_26">[26]</span>
per tutti. Aggiungi inoltre che sono imprevidenti e che non
pensano mai al domani. Uccidono un kanguro od un casoaro?..
S’affrettano ad arrostirli e li divorano finchè non rimangono
che le ossa, dovessero scoppiare.
</p>

<p>
— Sono adunque grandi mangiatori?
</p>

<p>
— Eccone un esempio, disse il capitano. L’<i>olutaria</i> è
già sparita in sei bocconi, in quel ventre che pare non abbia
fondo.
</p>

<p>
Infatti il selvaggio aveva già divorato la <i>zapatos</i>, ma non
pareva soddisfatto; vedendo l’ammasso di molluschi, forse incoraggiato
da quel primo regalo, vi si gettò sopra abbracciando
più <i>olutarie</i> che potè, ma Wan-Horn, che non lo perdeva di
vista, afferratolo per una gamba lo tirò indietro, dicendogli:
</p>

<p>
— Adagio, mariuolo; giù le zampe, brutta scimmia!
</p>

<p>
L’australiano, che contava di fare una scorpacciata, balzò
rapidamente in piedi e raccolta la lancia l’alzò minacciosamente.
</p>

<p>
— Quanto sei buffo!... esclamò il marinaio.
</p>

<p>
— Guardati, Wan-Horn, disse il capitano. Questi selvaggi
sono traditori.
</p>

<p>
— Gli romperò la lancia sul dorso, signor Wan-Stael.
</p>

<p>
Fece per gettarsi sull’australiano per disarmarlo, ma questi
balzò indietro, dicendo in un linguaggio misto d’inglese e di
malese:
</p>

<p>
— Bada, uomo bianco!... Questa è la terra dei figli di
<i>Mooo-tooo-omj</i><a class="tag" id="tag4" href="#note4">[4]</a>.
</p>

<p>
— Ed io ti dico che se non te ne vai, ti prendo a calci,
brutto antropofago, disse il vecchio marinaio, alzando il fucile.
Mi hai compreso?
</p>

<p>
L’australiano che non doveva ignorare la potenza delle
armi da fuoco, retrocesse sollecitamente, e piantando fieramente
la lancia nella sabbia, disse:
</p>

<p>
— Ci rivedremo presto.
</p>

<p>
Poi spiccando un gran salto s’allontanò rapidamente,
scomparendo dietro le rupi che chiudevano la baia.
</p>

<p>
— Che i cani selvaggi ti divorino! gli gridò Wan-Horn.
</p>

<p>
— Che ritorni? chiese Cornelio.
</p>

<p>
— È probabile, rispose il capitano che era divenuto pensieroso.
<span class="pagenum" id="Page_27">[27]</span>
Quel selvaggio cercherà di giuocarci qualche cattiva
azione, ma noi veglieremo e al primo indizio di pericolo ci
ritireremo nella <i>giunca</i>.
</p>

<p>
— Che vi sia qualche tribù nei dintorni?
</p>

<p>
— Mi pare che questa costa sia troppo sterile per nutrire
una intiera tribù, ma nell’interno della penisola i selvaggi non
devono mancare.
</p>

<p>
— Sono coraggiosi?
</p>

<p>
— Sì, quando la fame li spinge, e molti sono stati gli
equipaggi divorati da questi antropofaghi. Apriremo per bene
gli occhi però, e non lasceremo avvicinarsi al nostro campo
nessuno senza il nostro permesso.
</p>

<p>
I chinesi, rassicurati, avevano ripreso il lavoro di preparazione
del <i>trepang</i>, mentre i pescatori avevano ripreso il largo
per tuffarsi nelle acque della baia. I due fornelli riattivati
mandavano in aria grandi fiammate, e l’acqua delle due immense
caldaie bolliva, cucinando le <i>olutarie</i> le quali venivano
ammucchiate le une sulle altre, sulla tela che era stata riparata
da una specie di tenda, onde impedire che il sole le
guastasse.
</p>

<p>
Hans e Cornelio, armati di fucili, perlustravano le roccie
per accertarsi che nessun altro selvaggio si aggirava, e facevano
le fucilate contro le bande di <i>kakatoe</i> bianche, rosse o
leggermente tinte di rosa, abbattendone parecchie, mentre il
capitano esaminava i bassifondi della baia, per meglio assicurarsi
della quantità e qualità delle <i>olutarie</i>.
</p>

<p>
Erano già trascorse due ore ed i pescatori avevano sbarcato
due altre partite di molluschi e delle specie più pregiate,
quando si vide improvvisamente ricomparire il selvaggio
di prima.
</p>

<p>
Era ancora solo, ma quale lugubre teletta aveva fatto!...
A prima vista si poteva scambiare per uno scheletro vivente,
poichè si era dipinto con terra gialla, una specie di ocra senza
dubbio, le costole e le membra, in modo da imitare l’ossatura
d’un essere umano.
</p>

<p>
Non aveva alcuna arme, ma in mano, sospesa ad un bastone,
portava un pezzo di corteccia d’albero d’una tinta e
forma particolare.
</p>

<p>
I chinesi nello scorgere quello strano emblema impallidirono,
mormorando:
</p>

<p>
<span class="pagenum" id="Page_28">[28]</span>
</p>

<p>
— Il <i>wai-waiga</i>!
</p>

<p>
— Ah! brutto antropofago! esclamò Wan-Horn. Ancora
ritorni? Hai dell’audacia, scimmia!...
</p>

<p>
— E si presenta a noi colla pittura, disse il capitano.
</p>

<p>
— E colla corteccia del <i>wai-waiga</i>, aggiunse il marinaio.
È una vera dichiarazione d’ostilità, signor Wan-Stael.
</p>

<p>
— Ma cosa significa quella lugubre pittura? chiese Cornelio.
</p>

<p>
— È la loro teletta di guerra, rispose il capitano.
</p>

<p>
— E quel pezzo di corteccia d’albero?
</p>

<p>
— Una dichiarazione d’ostilità: è una corteccia di <i>wai-waiga</i>,
ossia di un albero velenoso, detto per ciò albero
mortale.
</p>

<p>
— E quel furfante osa presentarsi solo? Ah! zio mio,
vado a prenderlo per un orecchio e lo porto a bordo della
<i>giunca</i>.
</p>

<p>
Il coraggioso giovanotto stava per effettuare la minaccia,
ma il capitano lo trattenne:
</p>

<p>
— Lascia fare a me, Cornelio, disse. Forse non è solo e
dietro quelle rupi può nascondersi una intera tribù. Tu, Wan-Horn,
raduna i chinesi presso le scialuppe, e voi, nipoti, mettetevi
alle spingarde.
</p>

<p>
Mentre l’equipaggio si ritirava precipitosamente verso la
spiaggia, per essere pronto ad imbarcarsi, il capitano, raddrizzata
l’alta statura e armato il fucile, si era avvicinato al
selvaggio che lo guardava insolentemente, come fosse sicuro
del fatto suo.
</p>

<p>
— Cosa vuoi? gli chiese, usando lo stesso linguaggio che
l’antropofago aveva adoperato.
</p>

<p>
— Che gli uomini bianchi lascino la costa che appartiene
ai figli di <i>Mooo-tooo-omj</i>, rispose l’australiano.
</p>

<p>
— Noi non uccidiamo nè i tuoi kanguri, nè i tuoi casoari,
nè i tuoi <i>warrangat</i> (cani selvaggi), disse Wan-Stael. Il
<i>trepang</i>, nè tu, nè i tuoi compatriotti sapete pescarlo e l’acqua
del mare non ti appartiene.
</p>

<p>
— Allora la tribù dei Warrame ti darà battaglia.
</p>

<p>
— E sei tu che lo dici?
</p>

<p>
— Io, capo della tribù dei Moo-wiami.
</p>

<p>
— Prendi, cialtrone....
</p>

<p>
Wan-Stael, con un manrovescio che risuonò come un
<span class="pagenum" id="Page_29">[29]</span>
colpo di frusta, fece stramazzare l’antropofago, poi afferratolo
strettamente per le braccia lo trascinò verso le scialuppe.
</p>

<p>
— Lega quest’uomo e portalo a bordo della <i>giunca</i>, disse
rivolgendosi verso Wan-Horn. Lo terremo prigioniero fino al
termine della pesca, e così gli impediremo di avvertire la sua
tribù della dichiarazione di guerra che ci ha fatta.
</p>

<p>
— Lo legherò con quindici metri di solido spago, disse il
marinaio. Vedremo se sarà capace di fuggire dalla cala.
</p>

<p>
Contrariamente ai suoi istinti, l’australiano non aveva opposto
la menoma resistenza; però i suoi piccoli occhi neri
mandavano strani lampi. Si lasciò legare senza pronunciare
sillaba e trasportare a bordo della <i>giunca</i> dai chinesi che tornavano
alla pesca delle <i>olutarie</i>.
</p>

<p>
— Non ci creerà degli imbarazzi, zio? chiese Hans.
</p>

<p>
— È probabile che i suoi sudditi lo cerchino, essendo egli
un capo, ma forse ignorano che noi siamo qui e rivolgeranno
altrove le loro indagini, rispose il capitano. D’altronde noi
non rimarremo molto tempo in questa baia, se la pesca continua
ad essere così abbondante.
</p>

<p>
— Conosci qualche altro luogo ricco d’<i>olutarie</i>?
</p>

<p>
— Le isole Eduard Pellew ne danno molte e più tardi
andremo a visitarle per completare il carico.
</p>

<p>
— E poi, disse Cornelio, se i selvaggi verranno ad importunarci
ci difenderemo.
</p>

<p>
— Bravo ragazzo, disse il capitano sorridendo. Tu sei un
uomo coraggioso.
</p>

<p>
— Ed io non mi terrò indietro e combatterò al tuo fianco,
zio, disse Hans alzandosi sulle punte, per mostrarsi più alto.
</p>

<p>
— Sei un ometto che non ha paura, lo so, rispose Wan-Stael.
Un giorno voi diverrete due abili e intrepidi marinai.
Alle caldaie, nipoti miei: bisogna sorvegliare rigorosamente
la preparazione delle <i>olutarie</i>, o quei poltroni di chinesi ce le
guasteranno.
</p>

<p>
La scialuppa dei pescatori, per la terza volta ritornava alla
costa e anche questa volta carica di molluschi. Le acque di
quella baia, che erano ricche di alghe e di fuchi, erano, si può
dire, piene di <i>olutarie</i>, ed i pescatori non dovevano far altro
che abbassarsi per raccoglierle, essendovi parecchie specie che
vivono ad una profondità di pochi piedi.
</p>

<p>
Prima di sera la tela era coperta di <i>trepang</i>. Quella prima
<span class="pagenum" id="Page_30">[30]</span>
giornata fortunata aveva fruttato un guadagno di almeno cinquecento
dollari, somma rilevante, se si considerano le poche
fatiche che costa la raccolta di quei molluschi e la poca spesa
che richiede la loro preparazione.
</p>

<p>
Wan-Stael non poteva essere più soddisfatto. Se quella
pesca continuava ad essere così abbondante, in poche settimane
poteva lasciare quelle spiaggie pericolose con un carico
quasi completo.
</p>

<p>
Non potendosi trasportare i molluschi a bordo, dovendo
prima stagionarsi qualche tempo all’aria libera per non correre
il pericolo di guastarli accumulandoli nella stiva ancora
umidi, si rizzavano parecchie tende per gli uomini di guardia.
</p>

<p>
I chinesi però che temevano un’improvvisa irruzione dei
compatriotti del prigioniero, si rifiutarono dapprima, preferendo
dormire a bordo della <i>giunca</i> che poteva offrire un ricovero
sicuro; ma avendo il capitano fatto trasportare a terra
le due spingarde delle imbarcazioni ed affermato che terrebbe
a loro compagnia in unione ai nipoti ed al vecchio marinaio,
si decisero a seguirlo.
</p>

<p>
Wan-Stael e Wan-Horn che non eran però molto tranquilli,
non ignorando che gli australiani attendono la notte
pei loro attacchi, fecero fortificare il campo, elevando una
piccola trincea di sassi e di frammenti di corallo ed avvicinare
la <i>giunca</i> alla spiaggia, per essere più pronti, in caso di
pericolo, a raggiungerla.
</p>

<p>
Quelle precauzioni furono però inutili. Quella prima notte
passata sulle spiaggie del continente australiano, malgrado le
minaccie dell’antropofago, trascorse tranquilla.
</p>

<p>
Solamente le lugubri urla dei cani selvaggi, i quali cacciavano
forse qualche branco di kanguri o di casoari, ruppero
il silenzio che regnava nell’accampamento.
</p>

<div class="chapter">
<p>
<span class="pagenum" id="Page_31">[31]</span>
</p>

<h2 id="cap4">CAPO IV.
<span class="smaller">Gli Australiani</span></h2>
</div>

<div>
<img class="drop-cap" src="images/ill-031.jpg" alt="&nbsp;">
</div>

<p>
Erano trascorsi cinque giorni. Nessun
avvenimento era venuto a turbare le
operazioni dell’equipaggio della <i>giunca</i>;
la pesca procedeva sempre fruttuosa
e pareva proprio che quella
baia, a tutti gli altri sconosciuta, fosse
inesauribile, poichè i molluschi non
accennavano a diminuire, malgrado i
grandi vuoti che quegli uomini facevano.
</p>

<p>
I due grandi fornelli non erano
rimasti inattivi un solo momento e
delle vere tonnellate di <i>olutarie</i> erano
passate per le caldaie. Ormai tutte le
tende ne erano piene e degli ammassi
enormi si rizzavano anche presso le scogliere, pronti a venire
caricati.
</p>

<p>
Dei selvaggi fino allora nessuna traccia.
</p>

<p>
Il capitano ed i due giovanotti, per rassicurare sempre
più i chinesi, i quali vivevano in continue apprensioni, avevano
esplorato un lungo tratto di costa, ma senza scoprire
<span class="pagenum" id="Page_32">[32]</span>
alcun australiano. Anche Wan-Horn si era spinto nell’interno
della penisola per parecchi chilometri, ma non aveva veduto
che delle bande di <i>kakatoe</i> e di pappagalluzzi, o le traccie di
qualche kanguro o di qualche casoaro.
</p>

<p>
Senza dubbio, il capo della tribù dei Warrame aveva cercato
di spaventarli con una gradassata qualunque. Forse la
sua tribù non esisteva che nella sua immaginazione o doveva
essere, per lo meno, assai lontana.
</p>

<p>
Così almeno supponevano il capitano ed i suoi compagni,
quantunque il prigioniero, che era tenuto sempre in fondo
alla stiva e con delle solide corde ai piedi ed alle mani, si
ostinasse a far credere il contrario, minacciandoli di farli
esterminare dai suoi sudditi.
</p>

<p>
La sesta notte, mentre ormai tutti si tenevano certissimi
di non venire più importunati dagli abitanti di quella selvaggia
penisola, un avvenimento inatteso produsse fra l’equipaggio
una viva emozione.
</p>

<p>
Mentre i pescatori russavano tranquillamente sotto le
tende, gli uomini di quarto che vegliavano attorno ai forni avevano
scorto, verso le tre del mattino, un punto luminoso che
brillava sulla cima di un’altura situata a tre miglia dalla costa.
</p>

<p>
Non era fisso poichè cambiava spesso di posizione e di
dimensione, ora assumendo delle proporzioni gigantesche ed
ora rimpicciolendo a tale segno che diventava appena visibile.
</p>

<p>
Non ci voleva di più per spargere l’allarme fra quei chinesi,
che da cinque giorni vivevano in continua agitazione
per tema di un improvviso attacco. In pochi istanti pescatori
e marinai furono in piedi, e non pochi si affrettarono a battere
in ritirata, avvicinandosi alle scialuppe che erano state
legate presso la spiaggia.
</p>

<p>
Il capitano e Cornelio, che dormivano sotto una tenda
mentre Hans e Wan-Horn riposavano a bordo della <i>giunca</i>,
furono tosto avvertiti.
</p>

<p>
— Che sia un segnale? chiese il giovanotto.
</p>

<p>
— Lo temo, Cornelio, rispose il capitano, che fissava attentamente
quel fuoco.
</p>

<p>
— Fatto a chi?
</p>

<p>
— Forse a qualche tribù.
</p>

<p>
— O al nostro prigioniero? Forse ignorano che è in nostra
mano.
</p>

<p>
<span class="pagenum" id="Page_33">[33]</span>
</p>

<p>
— È possibile anche questa supposizione.
</p>

<p>
— Che si preparino ad assalirci?
</p>

<p>
— Chi può dirlo? Odi nulla, tu?
</p>

<p>
— No, zio.
</p>

<p>
— Hai paura?
</p>

<p>
— Paura? Ah no, zio mio!
</p>

<p>
— Prendi il fucile e andiamo a vedere.
</p>

<p>
— Vuoi spingerti fino al colle?
</p>

<p>
— No, ma voglio esplorare i dintorni per rassicurare i
nostri chinesi. Se questi poltroni cominciano a spaventarsi,
interromperanno la pesca e non scenderanno più a terra.
</p>

<p>
— E Wan-Horn?
</p>

<p>
— Rimarrà qui con Hans od i chinesi fuggiranno.
</p>

<p>
— Andiamo, zio. Il mio fucile è carico.
</p>

<p>
Wan-Stael mandò a bordo della <i>giunca</i> alcuni pescatori
ad avvertire il vecchio marinaio di ciò che accadeva, poi si
diresse verso la rupe che chiudeva la baia, seguito dal giovanotto
che non manifestava alcun timore.
</p>

<p>
La notte era oscurissima, essendo la luna tramontata da
parecchie ore; ma quel fuoco che continuava a brillare su
quelle alture, bastava per guidarli e senza tema che si smarrissero.
</p>

<p>
Procedendo con precauzione, per non cadere in qualche
agguato, il capitano e Cornelio giunsero ben presto ai piedi
delle prime rupi e si misero a scalarle, quantunque la salita
fosse tutt’altro che facile, essendo assai erta e quasi priva di
passaggi.
</p>

<p>
Giunti sulla cima gettarono uno sguardo sul versante opposto.
Dinanzi a loro si estendeva una pianura leggermente
ondulata, interrotta qua e là da pochi gruppi d’alberi, e più
oltre si drizzavano le alture, le quali si estendevano in forma
di semi-cerchio, a circa due miglia verso l’est. Il fuoco continuava
a brillare sulla cima più alta ed aveva assunto gigantesche
proporzioni. Pareva che colà ardesse un gruppo d’alberi
o un gruppo di cespugli.
</p>

<p>
— Vedi nulla? chiese il capitano al giovanotto.
</p>

<p>
— Mi sembra di scorgere delle forme umane, agitarsi
dinanzi a quella cortina di fiamme, rispose Cornelio.
</p>

<p>
— Infatti scorgo anch’io delle forme oscure a muoversi.
</p>

<p>
— Che siano selvaggi o scimmie?
</p>

<p>
<span class="pagenum" id="Page_34">[34]</span>
</p>

<p>
— Il continente australiano non ha scimmie e poi i
quadrumani non sanno accendere il fuoco. Odi alcun rumore?
</p>

<p>
— Le urla dei <i>warrangal</i> e nient’altro.
</p>

<p>
— Che gli antropofaghi cerchino di spaventarci? si chiese
Wan-Stael. Se sperano di farmi levare le àncore prima che
termini la pesca, s’ingannano, poichè son deciso a difendermi
se verranno ad assalirci.
</p>

<p>
— Cosa facciamo, zio?
</p>

<p>
— Andremo innanzi. Bisogna mostrare a questi mangiatori
di carne umana, che noi non abbiamo paura.
</p>

<p>
— Sono pronto a seguirti.
</p>

<p>
— Forse saremo costretti a sparare il fucile.
</p>

<p>
— Tu sai che sono un buon tiratore.
</p>

<p>
— Lo so, sei il migliore di tutti noi. Andiamo, mio valoroso
giovanotto.
</p>

<p>
Si misero a scendere le roccie per giungere nella sottostante
pianura. Cornelio, più agile e più destro del capitano,
apriva la marcia, cercando i passaggi, lasciandosi scivolare
attraverso alle rupi, o balzando di sasso in sasso senza vacillare.
</p>

<p>
Giunto nella pianura s’arrestò, guardando attentamente
dinanzi a sè, ma non vide nulla di sospetto. Colà si estendeva
un piccolo bacino, una specie di stagno, le cui sponde erano
coperte di <i>mulghe</i>, macchie foltissime di cespugli, che raggiungono
sovente un’altezza di quindici piedi, e di marra,
dette anche madri delle liane per la loro smisurata lunghezza.
</p>

<p>
— Non avanzare, Cornelio, disse il capitano. Fra queste
piante possono nascondersi i selvaggi.
</p>

<p>
— Non odo alcun rumore, zio.
</p>

<p>
— Ma mi sembra di aver veduto agitarsi quel <i>lys</i> reale.
</p>

<p>
— Quale?
</p>

<p>
— Quello che lancia il suo stelo a venticinque piedi di
altezza.
</p>

<p>
Cornelio guardò nella direzione indicata, ed ai primi
chiarori dell’alba, scorse, a trenta passi da un gruppo di
<i>mulghe</i>, un lungo stelo sormontato da un fiore che doveva
avere un diametro di almeno un metro, splendidamente vellutato.
</p>

<p>
<span class="pagenum" id="Page_35">[35]</span>
</p>

<p>
Quantunque non soffiasse un alito di vento, quel fiore
oscillava come se fosse stato toccato da qualcuno.
</p>

<p>
— È vero, zio, diss’egli, armando rapidamente il fucile.
Qualche selvaggio è passato accanto a quel lungo stelo.
</p>

<p>
— Forse ci spiano, Cornelio.
</p>

<figure class="figcenter"><a id="fill-035"></a>
  <img src="images/ill-035.jpg" alt="&nbsp;">
</figure>

<p>
— Andrò a rovistare le <i>mulghe</i>.
</p>

<p>
— Sei pazzo, ragazzo mio?... Tu vuoi prenderti un colpo
di lancia in petto o farti fracassare la testa da un <i>boomerang</i>.
</p>

<p>
— Cosa sono questi <i>boomerangs</i>? Sono freccie, forse?
</p>

<p>
— No, ma sono peggiori e non fallano mai. Sono bastoni
leggermente ricurvi che gli australiani lanciano a cinquanta
ed anche a sessanta metri di distanza e con tale precisione
che ti uccidono perfino un uccello. Forse li conosceremo ben
presto e tu... ma to’!... questa è strana!...
</p>

<p>
<span class="pagenum" id="Page_36">[36]</span>
</p>

<p>
— Cosa vedi?...
</p>

<p>
— Guarda laggiù quella fila di cespugli.
</p>

<p>
— Li vedo, zio.
</p>

<p>
— Esisteva prima?
</p>

<p>
— Ma... no, ne sono certo: prima io non l’ho veduta.
</p>

<p>
— Ed infatti, Cornelio, poco fa ho guardato quel tratto
di terreno ed era assolutamente scoperto.
</p>

<p>
— Ma vuoi che da un istante all’altro sieno spuntati dei
cespugli?... Non lo crederò mai, zio.
</p>

<p>
— Ma ti ripeto che prima il terreno era scoperto.
</p>

<p>
— Che ci sia sotto qualche diavoleria?
</p>

<p>
— O qualche mariuoleria? Cornelio mio, io non ci vedo
chiaro in questa faccenda.
</p>

<p>
— E nemmeno io, zio mio, ma sapremo presto di cosa si
tratta.
</p>

<p>
Il giovanotto, imbracciato il fucile per essere più pronto,
si avanzò risolutamente verso quei venti o trenta cespugli che
formavano una fila regolarissima, a circa cinquanta metri
dalle <i>mulghe</i>.
</p>

<p>
Cosa davvero strana: di passo in passo che si avanzava,
pareva che quei cespugli pure indietreggiassero, conservando
la distanza. Era una illusione ottica o quelle piante erano
proprio dotate di un vero movimento?
</p>

<p>
Il giovanotto, al colmo della sorpresa, affrettò il passo,
ma la distanza non scemava, anzi aumentava.
</p>

<p>
— Ma zio! esclamò. Quei cespugli fuggono!...
</p>

<p>
— Lo vedo, rispose il capitano, che lo aveva seguìto e che
non era meno sorpreso di lui.
</p>

<p>
— Che noi siamo vittima di qualche inesplicabile fenomeno?...
</p>

<p>
— Hai mai veduto tu delle piante a camminare?
</p>

<p>
— No, zio, lo confesso.
</p>

<p>
— E nemmeno io, e non ho mai udito a raccontare che
dei naturalisti abbiano trovato delle piante munite di gambe.
</p>

<p>
— E cosa vuoi concludere?
</p>

<p>
— Che noi siamo corbellati.
</p>

<p>
— In qual modo?
</p>

<p>
Il capitano stava per rispondere, quando si videro due
esseri bizzarri alzarsi bruscamente a pochi passi da quei cespugli
e fuggir rapidamente verso la pianura, ma con certi
salti che li facevano rassomigliare a giganteschi ranocchi.
</p>

<p>
<span class="pagenum" id="Page_37">[37]</span>
</p>

<p>
— Una coppia di kanguri! esclamò Cornelio.
</p>

<p>
Puntò rapidamente il fucile verso i due animali che fuggivano
colla rapidità di vere freccie, ma Wan-Stael gli abbassò
la canna dicendo:
</p>

<p>
— Lascia andare i kanguri, vi è qualche cosa di più importante
che meriterebbe la tua palla.
</p>

<p>
— Cosa vuoi dire?
</p>

<p>
— Che dinanzi a noi stanno gli australiani.
</p>

<p>
— Ma dove? Io non li vedo.
</p>

<p>
— Son dietro a quei cespugli che camminano.
</p>

<p>
— Oh!...
</p>

<p>
— Sì, Cornelio. Quei furfanti, per sfuggirci o per attirarci
lontani dal campo, forse in qualche agguato, hanno strappato
quei cespugli, e tenendoli in mano strisciano all’indietro con
un’agilità di serpenti. Non è una manovra nuova per gli australiani,
ora che ci penso.
</p>

<p>
— Che sia proprio così, zio?
</p>

<p>
— Sì, ragazzo mio, e se facesse un po’ più di chiaro potremmo
vederli.
</p>

<p>
— I furbi!...
</p>

<p>
— Ma noi non saremo così stupidi da seguirli fino ai
piedi di quelle alture. Sono certo che in mezzo a quel bosco
di <i>eucaliptus</i> si tiene celata l’intiera tribù, pronta a piombarci
addosso.
</p>

<p>
— Che sappiano che teniamo prigioniero il loro capo?
</p>

<p>
— Forse lo sospetteranno. Animo, Cornelio, manda una
palla al cespuglio più vicino.
</p>

<p>
Il giovanotto, che era un valente bersagliere e che voleva
mostrare a suo zio come non temesse quegli antropofaghi,
non si fece ripetere il comando. Puntò rapidamente il fucile,
mirò qualche istante e lasciò partire il colpo.
</p>

<p>
Il cespuglio più vicino, spezzato a metà dall’infallibile
palla del giovine cacciatore, cadde, ma caddero contemporaneamente
anche tutti gli altri. Quindici australiani balzarono
in piedi con un’agilità di quadrumani, alzando le loro scuri
di pietra, ma Wan-Stael non lasciò a loro il tempo di fare
un passo.
</p>

<p>
Due detonazioni echeggiarono ed una pioggia di pallettoni
cadde su quel gruppo d’uomini. Non ci voleva di più
per metterli in fuga. Partirono tutti a corsa disperata in direzione
del bosco, gettando urla di dolore.
</p>

<p>
<span class="pagenum" id="Page_38">[38]</span>
</p>

<p>
— Mi ero ingannato? chiese il capitano.
</p>

<p>
— No, zio, disse Cornelio.
</p>

<p>
— Spero che questa lezione basterà per ora.
</p>

<p>
— Ma poi? Credi che ritorneranno?
</p>

<p>
— Su ciò riservo i miei dubbi. Una di queste notti li
avremo tutti addosso, Cornelio, ne sono certo. Conosco gli
australiani e so quanto sono cocciuti; ma ci troveranno
pronti a riceverli e non ci lasceremo sorprendere. Ritorniamo,
mio bravo ragazzo. Wan-Horn e Hans saranno inquieti.
</p>

<p>
Era inutile continuare l’esplorazione di quella pianura
che poteva celare degli agguati. Oramai sapevano che gli australiani
li avevano scoperti e ciò bastava per metterli in
guardia.
</p>

<p>
Certi di non venire inseguiti, almeno pel momento, avendo
gli indigeni del continente australiano l’abitudine di assalire
solamente di notte, tornarono a scalare le rupi e scesero nell’accampamento.
</p>

<p>
Con loro grande sorpresa videro che ogni lavoro era
ancora sospeso, quantunque il sole fosse già spuntato. I pescatori
s’erano ritirati verso la scialuppa e discutevano con
animazione fra di loro, ed i preparatori di <i>trepang</i> non avevano
ancora accesi i fornelli e pareva che altercassero violentemente
col vecchio marinaio, il quale, di quando in
quando, lasciava andare dei sonori scapaccioni su quelle teste
pelate.
</p>

<p>
— Cosa succede qui? chiese Wan-Stael, aggrottando la
fronte.
</p>

<p>
— Che i selvaggi abbiano assaltato il campo durante la
nostra assenza? chiese Cornelio.
</p>

<p>
— Non è possibile; nè io, nè tu abbiamo udito colpi di
fucile.
</p>

<p>
Attraversarono rapidamente la distanza, s’accostarono ai
preparatori che urlavano come ossessi contro Wan-Horn e
contro Hans.
</p>

<p>
— Cosa significa questo tumulto, tuonò Wan-Stael, aprendosi
il passo fra quella turba di chinesi che parevano furibondi. — Perchè
non si lavora?...
</p>

<p>
— Perchè non vogliono più rimanere qui, capitano,
disse Wan-Horn. Queste canaglie dicono che non vogliono
<span class="pagenum" id="Page_39">[39]</span>
farsi mangiare per i begli occhi dell’armatore, nè per i
nostri.
</p>

<p>
— È la paura adunque che vi fa ribellare?
</p>

<p>
— Vogliamo andarcene, capitano, disse un Chinese, che
portava una coda lunga un buon metro. Ne abbiamo abbastanza
di questa costa, dove i selvaggi pullulano come le peonie
nei nostri giardini.
</p>

<p>
— Ed io desidero di portare le mie ossa in patria e non
lasciarle rosicchiare dagli antropofaghi, disse un altro.
</p>

<p>
— Ed anche noi vogliamo andarcene, gridarono gli altri.
</p>

<p>
— Ed io, tuonò Wan-Stael, rizzando la sua alta statura e
mostrando le sue mani callose, ho una voglia matta di afferrarvi
tutti quindici per le vostre code e di gettarvi nella baia,
furfanti!.... Ah! voi avete paura, conigli del celeste impero?
Eh per mille lampi!.... Non vi ho assoldati per condurvi a
passeggio attraverso il mondo, signori miei. Wan-Horn, afferra
questo pauroso che dice che ne ha abbastanza di
questa costa e fallo mettere ai ferri per tre giorni, e voi altri
al lavoro o, parola di marinaio, vi faccio sentire se pesano
le mie mani. Ai selvaggi, se avete paura, ci penso io!...
andate!...
</p>

<div class="chapter">
<p>
<span class="pagenum" id="Page_41">[41]</span>
</p>

<h2 id="cap5">CAPO V.
<span class="smaller">L’assalto notturno</span></h2>
</div>

<div>
<img class="drop-cap" src="images/ill-041.jpg" alt="&nbsp;">
</div>

<p>
Wan-Stael se era un valente marinaio era
pure un uomo di grande energia, e il suo
equipaggio non lo ignorava. Conoscitore
profondo degli uomini di razza gialla,
sapeva che la minima debolezza poteva
causare un’aperta ribellione, e compromettere
l’esito della stagione di pesca
così bene cominciata.
</p>

<p>
Quelle minacce, necessarie in tal momento,
fecero buon effetto su quell’equipaggio
turbolento per indole, ma niente
coraggioso. I pescatori furono i primi a
riprendere il lavoro, poi i preparatori li
seguirono accendendo i fornelli, ma non lavoravano più colla
lena dei giorni scorsi.
</p>

<p>
Ormai la paura s’infiltrava nei loro animi, e se non avessero
saputo che Wan-Stael non era uomo da scherzare, non
<span class="pagenum" id="Page_42">[42]</span>
avrebbero tardato a ripararsi sulla giunca e ad abbandonare
il <i>trepang</i> che si stagionava sotto le tende.
</p>

<p>
Malgrado l’attiva sorveglianza del capitano, del vecchio
marinaio e dei due giovanotti, si scambiavano rapide parole,
s’indicavano le alture sulle quali avevano veduto brillare quel
fuoco misterioso e gettavano sguardi inquieti sulle roccie che
circondavano la baia, come se temessero di veder sbucare
improvvisamente le orde degli antropofaghi.
</p>

<p>
Nemmeno il capitano ed i suoi compagni erano però tranquilli.
Sentivano per istinto che al di là della pianura, nei
boschi di <i>eucaliptus</i>, qualche cosa di grave stava per accadere.
</p>

<p>
Forse le bande degli antropofaghi si radunavano in silenzio,
per prepararsi ad un furioso attacco notturno. Quantunque
non si scorgesse nella pianura alcun essere umano e non si
udisse alcun grido, alcun segnale sospetto, mille indizi indicavano
che sotto quei grandi alberi, quegli abbominevoli mangiatori
di carne umana si concentravano.
</p>

<p>
Verso il mezzodì parecchi stormi d’uccelli erano stati veduti
alzarsi sopra quei boschi e volare verso il settentrione.
Erano bande di pappagalluzzi grossi come tortore, colle penne
gialle, verdi ed azzurre, appartenenti alla specie dei <i>trichoglosses</i>;
poi bande di <i>chionis-alba</i>, specie di colombe, ma un
po’ più grosse delle nostre e colle penne biancastre: di <i>milvus</i>,
specie di falchi colle penne screziate di bianco e di nero, di
<i>kakatoe</i> e di colombe magnifiche, splendidi volatili grossi come
un fagiano, colle piume del petto d’un azzurro brillante a riflessi
ramigni, e quelle del dorso verdi cupe a riflessi d’oro con
screziature gialle.
</p>

<p>
Se quegli uccelli abbandonavano quei boschi in così gran
numero, ci doveva essere un grave motivo. La presenza di
pochi selvaggi non li avrebbe di certo spaventati.
</p>

<p>
Più tardi il capitano e Cornelio, che si erano accampati
in cima alle roccie per sorvegliare la pianura, avevano pure
veduto uscire da quei boschi parecchi <i>warrangal</i> e fuggire
verso il sud. Quei cani selvaggi, che chiamansi anche <i>dingo</i>,
somigliano più alle volpi che ai lupi, ma sono forti, tarchiati,
con una lunga e folta coda e non temono l’uomo se sono in
parecchi. Se fuggivano, ciò indicava che quel bosco per loro
non era più sicuro.
</p>

<p>
Verso sera, anche alcuni casoari, grossissimi uccelli che
<span class="pagenum" id="Page_43">[43]</span>
raggiungono un’altezza di un metro e sessanta, ma che invece
di ali possiedono dei moncherini che non permettono a loro
di volare, furono veduti fuggire attraverso alla pianura a
tutta corsa.
</p>

<p>
— Mio caro Cornelio, disse il capitano, le cui inquietudini
aumentavano, credo che ci si prepari una brutta notte.
</p>

<figure class="figcenter"><a id="fill-043"></a>
  <img src="images/ill-043.jpg" alt="&nbsp;">
</figure>

<p>
— Temi un assalto?
</p>

<p>
— Sì, ragazzo mio.
</p>

<p>
— Siamo in quaranta, zio.
</p>

<p>
— Conti sempre sui chinesi, tu. Ai primi spari fuggiranno
nelle scialuppe, e lasceranno noi a far fronte ai selvaggi.
</p>

<p>
— Ma abbiamo le due spingarde, zio, e possiamo sbarcarle.
</p>

<p>
— È vero, ma non basteranno ad arrestare l’assalto di
quei bruti.
</p>

<p>
— Temi che siano molti?
</p>

<p>
— Sulle coste meridionali i coloni inglesi a poco a poco
li hanno tutti distrutti, ma su quelle settentrionali sono ancora
numerosi e noi possiamo trovarci di fronte a quattro o
cinquecento uomini.
</p>

<p>
<span class="pagenum" id="Page_44">[44]</span>
</p>

<p>
— Un vero esercito per noi, se non possiamo contare sui
chinesi. La cosa diventa seria, zio mio.
</p>

<p>
— Sì, Cornelio.
</p>

<p>
— Ritiriamoci nella <i>giunca</i>. Mi hanno detto che i selvaggi
australiani non possiedono canotti.
</p>

<p>
— È vero, ma il nostro <i>trepang</i>?.... Se si accorgono che
noi abbiamo abbandonato la spiaggia, saccheggieranno il campo
ed in poche ore perderemo la fatica di sette giorni e parecchie
migliaia di dollari. Sai che già possediamo una vera fortuna.
</p>

<p>
— Non possiamo imbarcarla?
</p>

<p>
— È troppo presto e si guasterebbe.
</p>

<p>
— Siamo in un brutto imbarazzo, zio. Credi tu che i chinesi
dormiranno a terra? Ho i miei dubbi.
</p>

<p>
— Li costringerò, dovessi usare la forza; se gli antropofaghi
ci vedono in grosso numero, possono frenarsi, ma se si
trovano di fronte a noi quattro, non esiteranno ad assalire il
campo. Scendiamo, Cornelio.
</p>

<p>
La notte era scesa, ma una notte oscura come il fondo di
un barile di catrame, essendo il cielo coperto di grandi nuvoloni,
che un vento caldo spingeva sopra il golfo di Carpentaria.
La luna era già scomparsa e anche le ultime stelle stavano
per venire nascoste.
</p>

<p>
I chinesi avevano già sospeso il lavoro, e dopo d’aver divorato
la cena, si erano aggruppati sulla spiaggia, discutendo
animatamente col vecchio marinaio e con Hans. Non volevano
saperne di rimanere a terra e tutti dichiaravano di volersi ritirare
a bordo della <i>giunca</i>.
</p>

<p>
Quando il capitano e Cornelio giunsero al campo, avevano
già messo in acqua le scialuppe che erano state tirate sulla
spiaggia, e malgrado le minaccie di Wan-Horn stavano imbarcandosi.
Vedendo però Wan-Stael non osavano prendere i remi
per allontanarsi.
</p>

<p>
— Dove andate? chiese questi, armando risolutamente
il fucile.
</p>

<p>
— A bordo, risposero alcuni.
</p>

<p>
— A bordo!... Massa di poltroni, abbandonate qui il <i>trepang</i>!...
Sbarcate, o il primo che tocca un remo lo uccido
come un cane. Qui ci stiamo noi e resterete anche voi.
</p>

<p>
— Ma i selvaggi ci minacciano, signore, disse un capo
pescatore.
</p>

<p>
<span class="pagenum" id="Page_45">[45]</span>
</p>

<p>
— E minacciano pure il mio <i>trepang</i> e ci tengo a non
perderlo, rispose Wan-Stael. A terra, vi ripeto!...
</p>

<p>
— Difendetevelo voi il vostro <i>trepang</i>, gridò una voce.
</p>

<p>
— Eh, furfante, vieni qui a ripetermi la frase, se tu l’osi,
o lascia che io veda il tuo viso, disse il capitano che perdeva
la sua calma.
</p>

<p>
Nessuno rispose, ma nessuno si mosse per ridiscendere
a terra.
</p>

<p>
— Ah! voi vi ribellate!... riprese il capitano. Wan-Horn,
Cornelio, Hans, sbarcate le spingarde e se questi uomini tentano
di allontanarsi, fate fuoco sulle scialuppe.
</p>

<p>
Il marinaio ed i due fratelli non si fecero ripetere l’ordine.
Aggrappatisi ai bordi delle scialuppe, con due vigorose spinte
le arenarono sulla sabbia della spiaggia e sbarcarono le due
spingarde.
</p>

<p>
I chinesi, che avevano forse più paura del loro capitano
che dei selvaggi, pur brontolando, non indugiarono a ridiscendere
a terra. Del resto si sentivano più sicuri in compagnia
dei bianchi che soli anche a bordo della <i>giunca</i>.
</p>

<p>
Wan-Stael, per animarli un po’, fece spillare un barilotto
di <i>sam-sciù</i>, specie d’acquavite che si fabbrica in China con
riso fermentato, e ne distribuì a tutti senza economia. Se sapeva
farsi temere da quei turbolenti marinai, sapeva anche
farsi amare.
</p>

<p>
— Animo, diss’egli. Non siamo poi tanto pochi da lasciarci
mangiare in un solo boccone dagli australiani, e nè le armi,
nè la polvere, nè le palle ci fanno difetto. Mostriamo a quei
bruti come si difendono gli uomini di mare.
</p>

<p>
Quelle parole incoraggianti produssero poco effetto, però,
sull’equipaggio chinese, il quale invece di accamparsi presso
i fornelli e intorno al <i>trepang</i>, si tennero presso la spiaggia
per essere più pronti ad imbarcarsi. Decisivamente gli olandesi
non dovevano fare alcun conto su quegli uomini già invasi
dalla paura e più pronti a fuggire che a porgere a loro qualsiasi
aiuto.
</p>

<p>
Wan-Stael dovette rassegnarsi, ma non trascurò di prendere
delle precauzioni per respingere l’assalto, molto probabile,
degli antropofaghi.
</p>

<p>
Fece piazzare le due spingarde sulla spiaggia in modo da
poter difendere due passaggi aperti fra le roccie della costa e
<span class="pagenum" id="Page_46">[46]</span>
pei quali potevano irrompere gli assalitori, poi fece portare a
terra un centinaio di bottiglie vuote, e, fattele spezzare, disperse
i cocci intorno ai depositi di <i>trepang</i>. Quelle punte acute e
taglienti dovevano essere un formidabile ostacolo pei piedi
nudi degli antropofaghi.
</p>

<p>
Terminati quei preparativi, attese tranquillamente l’assalto
delle orde, montando il primo quarto di guardia in compagnia
di Hans e di sei chinesi, scelti fra i meno paurosi. Wan-Horn
e Cornelio dovevano surrogarli dopo la mezzanotte.
</p>

<p>
La notte era cupa e proprio adatta per un assalto; il vento
che soffiava con violenza sibilando fra le rocce e le strette
gole e lo sfasciarsi delle ondate contro le scogliere, producevano
tal fracasso, da spegnere i rumori prodotti da un esercito
di selvaggi.
</p>

<p>
Wan-Stael e Hans vegliavano però attentamente e aguzzavano
gli sguardi verso gli sbocchi delle rupi. Di tratto in
tratto, mentre i chinesi, più spaventati che mai, stavano rannicchiati
verso le tende, si spingevano verso i depositi di
<i>trepang</i>, per tema che gli antropofaghi fossero già giunti colà
strisciandosi come i serpenti, o perlustravano la spiaggia già
spazzata dalle onde, per assicurarsi che le àncore della <i>giunca</i>
non cedevano.
</p>

<p>
Nessuno però compariva, nè alcuna ombra umana si scorgeva
nè presso le scogliere, nè presso le rupi che chiudevano
la baia. Senza dubbio gli antropofaghi non osavano ancora
assalirli.
</p>

<p>
A mezzanotte Wan-Horn e Cornelio, che avevano dormito
con un solo occhio, montarono il secondo quarto di guardia
insieme a dieci altri chinesi.
</p>

<p>
— Nulla di nuovo, zio? chiese Cornelio al capitano.
</p>

<p>
— No, finora, ma vegliate attentamente. Non sono ancora
tranquillo e non so se la notte passerà senza allarmi.
</p>

<p>
Scivolò sotto la tenda assieme ad Hans che cadeva pel
sonno, ed il vecchio marinaio e Cornelio si assisero accanto
al fuoco, che non era ancora stato spento, tenendo i fucili fra
le ginocchia.
</p>

<p>
Vegliavano da mezz’ora, quando udirono a breve distanza
dei lugubri ululati.
</p>

<p>
— I <i>warrangal</i>, disse Wan-Horn, alzandosi. Come mai quei
cani selvaggi osano spingersi fin qui? Cosa ne dite, signor
Cornelio?
</p>

<p>
<span class="pagenum" id="Page_47">[47]</span>
</p>

<p>
— Sarà qualche cane in cerca di preda, Wan-Horn, rispose
il giovanotto.
</p>

<p>
— Hum!... ci credo poco, signor Cornelio.
</p>

<p>
— Cosa vuoi che sia?
</p>

<p>
— Se fosse un segnale?
</p>

<p>
— Infatti mi parve che quell’urlo non fosse naturale,
Wan-Horn.
</p>

<p>
— Vedete nulla?
</p>

<p>
— No.
</p>

<p>
In quell’istante l’urlo si fece ancora udire e questa volta
più vicino.
</p>

<p>
— Non è un <i>warrangal</i>, signor Cornelio, disse Wan-Horn
impallidendo. Questo è un segnale; io non m’inganno.
</p>

<p>
— Che gli antropofaghi si avvicinino? chiese il giovanotto,
alzandosi rapidamente.
</p>

<p>
— Zitto!...
</p>

<p>
— Cos’hai udito?
</p>

<p>
— Guardate laggiù.... presso i forni.... vedete?...
</p>

<p>
— Sì, scorgo un’ombra nera. La notte è oscura, ma la
vedo a muoversi.
</p>

<p>
— Ed io ne vedo delle altre scendere le rupi.
</p>

<p>
— È vero, aspetta un momento.
</p>

<p>
Cornelio uscendo dallo spazio illuminato dal fuoco si gettò
a terra e puntò il fucile. Stava per sparare, quando delle
urla acute s’alzarono presso i fornelli e presso i depositi di
<i>trepang</i>. Non erano però urla di guerra o di trionfo, erano di
dolore.
</p>

<p>
— Ah! esclamò Wan-Horn. I cocci delle nostre bottiglie
fanno effetto e storpiano i mangiatori di carne umana. Fuoco
di bordata!...
</p>

<p>
Si curvò rapidamente sulla spingarda che gli stava presso
e vi diede il fuoco, scagliando sulle ombre che si agitavano
presso i forni un nembo di mitraglia. Vi tennero dietro sette
od otto colpi di fucile sparati dai chinesi di guardia.
</p>

<p>
Le urla di dolore si cangiarono in vociferazioni spaventevoli.
Una massa di corpi precipitava giù dalle rupi con velocità
vertiginosa: erano cento, duecento, quattrocento, poichè
pareva che non finissero più.
</p>

<p>
Wan-Stael, Hans ed i chinesi svegliati di soprassalto erano
balzati in piedi, ma mentre i due primi si dirigevano verso i
<span class="pagenum" id="Page_48">[48]</span>
depositi di <i>trepang</i> per impedire che venissero saccheggiati, i
secondi s’erano rovesciati confusamente verso la spiaggia per
salvarsi nelle scialuppe.
</p>

<p>
— Avanti, miei prodi, aveva gridato il capitano, ma sette
od otto uomini solamente l’avevano seguito.
</p>

<p>
Era un pugno contro un esercito, ma non era il momento
di contarsi. Si scagliarono innanzi scaricando i fucili nel più
fitto degli assalitori, mentre il vecchio marinaio, quantunque
rimasto solo, faceva tuonare le spingarde, spazzando il terreno
con una grandine di ferraccio e di piombo.
</p>

<p>
D’improvviso l’assalto furibondo degli antropofaghi s’arrestò.
I primi, giunti presso i depositi, avevano messo i piedi
sui rottami delle bottiglie e si erano sbandati emettendo urla
strazianti. Alcuni, caduti proprio in mezzo a quei cocci che
laceravano le loro carni, si dibattevano disperatamente, rigando
il terreno di sangue. Gli altri, spaventati, ignorando
forse con quale pericolo dovevano lottare, s’arrestarono esitando,
poi volsero le spalle e fuggirono disordinatamente su
per le rupi.
</p>

<p>
Una scarica di mitraglia e di fucili affrettò la loro ritirata,
ed in breve sparvero sul versante opposto.
</p>

<p>
— Bravi, miei valorosi! gridò Wan-Stael. È una lezione
che se la ricorderanno per un po’ di tempo. Ai depositi di
<i>trepang</i>, amici miei! Vedo degli uomini che si agitano laggiù.
</p>

<p>
Si slanciò verso le tende, fra le quali si dibattevano ancora
alcuni australiani fra le ultime strette dell’agonia, ma ad
un tratto emise un grido di furore.
</p>

<p>
— Oh!... miserabili!...
</p>

<p>
— Cosa succede, zio mio? chiesero Hans e Cornelio, accorrendo.
</p>

<p>
— Siamo rovinati, ragazzi miei.
</p>

<p>
— Hanno saccheggiato i depositi?
</p>

<p>
— Peggio, poichè non potremo più pescare: gli australiani
ci hanno rubato le caldaie e non ne possediamo altre.
</p>

<p>
— Le caldaie! esclamò Cornelio.
</p>

<p>
— Sì, nipote, disse il capitano con voce rauca. Come prepareremo
il <i>trepang</i>, d’ora innanzi?... E la stagione di pesca
è appena cominciata e non abbiamo che la decima parte
del carico.
</p>

<p>
— Inseguiamoli, zio!... esclamò Cornelio.
</p>

<p>
<span class="pagenum" id="Page_49">[49]</span>
</p>

<figure class="figcenter"><a id="fill-049"></a>
  <img src="images/ill-049.jpg" alt="&nbsp;">
</figure>

<p>
<span class="pagenum" id="Page_51">[51]</span>
</p>

<p>
— Chi?... I ladri?...
</p>

<p>
— E perchè no?... Vuoi ritornare a Timor con queste
poche <i>olutarie</i>, mentre possiamo pescarne dieci volte tante?
</p>

<p>
— E nemmeno io, disse Hans. Approfittiamo della loro
sconfitta per inseguirli.
</p>

<p>
— Ma ci seguiranno i chinesi?
</p>

<p>
— No, signore, disse Wan-Horn, avvicinandosi. Quei poltroni
si sono già imbarcati e non ridiscenderanno a terra.
</p>

<p>
— Canaglie!... esclamò il capitano, con ira. Allora tutto
è perduto.
</p>

<p>
— Ma cosa volete che ne facciano gli australiani delle
nostre caldaie? Se potessero mangiarle, ma sfidano i loro
denti per quanto siano solidi. Io sono certo, capitano, che le
hanno abbandonate nella pianura, per non caricarsi d’un peso
inutile.
</p>

<p>
— Forse tu hai ragione, vecchio Horn. Orsù, non perdiamo
tempo, e se i selvaggi sono ancora a tiro di fucile, cerchiamo
di affrettare la loro ritirata. Chissà!... Vedendosi assaliti,
possono abbandonarci le caldaie. Animo, scaliamo le rupi.
</p>

<div class="chapter">
<p>
<span class="pagenum" id="Page_53">[53]</span>
</p>

<h2 id="cap6">CAPO VI.
<span class="smaller">L’orgia dell’equipaggio</span></h2>
</div>

<div>
<img class="drop-cap" src="images/ill-053.jpg" alt="&nbsp;">
</div>

<p>
Quell’ardito progetto poteva evitare
la sospensione della pesca,
la quale diventava inutile senza
le caldaie occorrenti per la preparazione
del <i>trepang</i>. Era bensì
vero che avrebbero potuto seccare
i molluschi al sole, ma questa
operazione che richiedeva un
tempo troppo lungo, non poteva
ormai più farsi coi selvaggi
così vicini.
</p>

<p>
Come ben aveva osservato il
vecchio marinaio, gli australiani
non dovevano trasportare per
parecchie miglia quei grandi e
pesanti bacini, che per loro non
erano di alcuna utilità, tanto meno poi se si fossero accorti
di essere inseguiti.
</p>

<p>
Bisognava però non perdere tempo. Se i fuggiaschi raggiungevano
<span class="pagenum" id="Page_54">[54]</span>
le boscaglie di <i>eucalitys</i> senza aver abbandonato
il bottino, pei pescatori di <i>trepang</i> non rimaneva altro che
di spiegar le vele e d’abbandonar quella baia così ricca di
<i>olutarie</i>.
</p>

<p>
Il capitano perciò si era slanciato di corsa verso una
delle due gole aperte tra le rupi, seguìto da Wan-Horn, da
Cornelio e da Hans. Quantunque quel passaggio fosse aspro
e difficile, lo superarono in pochi minuti e scesero nella
pianura.
</p>

<p>
L’oscurità era tale da non poter discernere l’orda degli
antropofaghi; però si udivano i clamori selvaggi che si allontanavano
verso l’est, in direzione delle colline e del
bosco.
</p>

<p>
— Non sono lontani che un miglio, disse il capitano,
dopo d’aver ascoltato alcuni istanti con profondo raccoglimento.
</p>

<p>
— Cercano di raggiungere il bosco, disse Cornelio.
</p>

<p>
— È lontano? chiese Wan-Horn.
</p>

<p>
— Sei o sette miglia.
</p>

<p>
— Bisogna affrettarsi, capitano. Voi sapete che gli australiani
sono rapidi camminatori.
</p>

<p>
— Ma anche le nostre gambe sono buone. Se possiamo
guadagnare due o trecento metri apriremo il fuoco. Avanti
e guardatevi d’intorno per non cadere in qualche agguato.
</p>

<p>
— E per vedere se hanno abbandonate le caldaie, aggiunse
Wan-Horn.
</p>

<p>
Ripresero la corsa costeggiando lo stagno, e cercando di
dirigersi verso l’est, ma gli australiani, a quanto pareva,
fuggivano sempre rapidamente, poichè le loro voci se non
si allontanavano non diventavano nemmeno più vicine. Il
capitano, che non era più agile come i due giovanotti, mandava
al diavolo le gambe dei selvaggi, e Wan-Horn, che
sbuffava come una foca, brontolava incessantemente.
</p>

<p>
Facendo sforzi inauditi avevano superato due chilometri
in poco meno di un quarto d’ora, quando il vecchio marinaio
incespicò improvvisamente contro una massa oscura la
quale mandò un suono metallico.
</p>

<p>
Il capitombolo era stato così brusco, da schiacciargli il
naso, pure si era alzato con sorprendente sveltezza.
</p>

<p>
— Oh!... esclamò. Non m’ingannavo io!...
</p>

<p>
<span class="pagenum" id="Page_55">[55]</span>
</p>

<p>
— Cos’hai trovato, vecchio mio? chiese il capitano accorrendo.
</p>

<p>
— Ve lo dicevo io, che quei mangiatori di carne umana
si sarebbero sbarazzati ben presto d’un peso inutile?... Mi
sono rotto il naso contro una delle nostre caldaie.
</p>

<p>
— Quale fortuna!... che vi sia anche l’altra in questi
dintorni?
</p>

<p>
— O più innanzi?... Se hanno abbandonata questa, debbono
essersi sbarazzati anche dell’altra.
</p>

<figure class="figcenter"><a id="fill-055"></a>
  <img src="images/ill-055.jpg" alt="&nbsp;">
</figure>

<p>
— Zitto! disse Cornelio.
</p>

<p>
— Cos’hai.
</p>

<p>
— Non odo più le grida dei selvaggi, zio mio.
</p>

<p>
— Che abbiano già raggiunto il bosco?
</p>

<p>
— O che si siano accorti che gl’inseguiamo?
</p>

<p>
— Preferirei che ci lasciassero ritornare alla spiaggia,
ora che possediamo questa caldaia. Dell’altra possiamo far
senza.
</p>

<p>
— Oh!... Oh!... esclamò Wan-Horn. A terra!
</p>

<p>
In aria si udiva uno strano ronzìo che s’avvicinava rapidamente.
I quattro olandesi si lasciarono cadere a terra,
<span class="pagenum" id="Page_56">[56]</span>
quantunque Cornelio e Hans ignorassero il pericolo che li
minacciava.
</p>

<p>
Poco dopo, a pochi passi da loro, udirono un leggiero
colpo, come se un corpo duro avesse urtato contro il suolo,
indi un nuovo ronzìo, ma che s’allontanava verso il punto
dond’era partito.
</p>

<p>
— Era un <i>boomerang</i>, disse Wan-Stael. Quei bricconi si
sono accorti che noi davamo a loro la caccia.
</p>

<p>
— È uno di quei bastoni leggermente ricurvi dei quali
mi hai parlato? chiese Cornelio.
</p>

<p>
— Sì, e poteva rompere il capo a qualcuno di noi.
</p>

<p>
— Ma mi pare che fosse ritornato indietro dopo d’aver
toccato il suolo.
</p>

<p>
— È ritornato nelle mani dell’uomo che lo ha lanciato.
</p>

<p>
— Quel bastone?
</p>

<p>
— Sì, Cornelio; i <i>boomerangs</i>, che sono semplici pezzi di
legno lunghi dai sessanta ad ottanta centimetri, un po’ arrotondati
ad una delle estremità, sono armi sorprendenti, ma
che solamente gli australiani possono adoperare. Lanciati
innanzi, sia contro un capo di selvaggina, od un uomo, od
un uccello, invece di perdere la forza come avverrebbe per
qualunque altro pezzo di legno, la riacquistano e ritornano
nelle mani del cacciatore dopo d’aver descritto una parabola
molto accentuata. Dipende ciò dal colpo che imprime l’australiano
o dalla loro forma speciale? Ancora lo si ignora; guardati
però da quegli strani proiettili, perchè possono fracassarti
un braccio o romperti il capo.
</p>

<p>
— Che sia lontano il selvaggio che lo ha lanciato?
</p>

<p>
— Forse a cinquanta od a sessanta passi. Scorgi nulla
tu?....
</p>

<p>
— L’oscurità è così fitta, che non permette di discernere
un uomo a quindici passi di distanza.
</p>

<p>
— Battiamo in ritirata, capitano, consigliò Wan-Horn.
Se si accorgono che siamo solamente in quattro, ci daranno
addosso e non abbiamo tempo da perdere, poichè fra mezz’ora
comincierà ad albeggiare.
</p>

<p>
— Ma la caldaia?
</p>

<p>
— La porteremo noi due. I vostri nipoti che sono valenti
tiratori, s’incaricheranno di tener lontani i selvaggi.
</p>

<p>
— Hai ragione, vecchio mio. Se l’alba ci sorprende lontani
<span class="pagenum" id="Page_57">[57]</span>
dal campo, quei furfanti ci piomberanno alle spalle e
saremo costretti ad abbandonare la caldaia. Hans, Cornelio,
vi affidiamo la nostra difesa.
</p>

<p>
— Il primo che si avvicina troppo è uomo morto, disse
Cornelio. Le mie palle vanno diritte a loro destinazione.
</p>

<p>
— Spicciati, zio, disse Hans. Mi pare di scorgere delle
forme nere agitarsi laggiù.
</p>

<p>
— Partiamo, Wan-Horn.
</p>

<p>
Atterrarono la caldaia che pesava una quarantina di
chilogrammi e si misero in marcia, allungando il passo,
mentre i due giovanotti, armati i loro fucili, pure indietreggiando,
sorvegliavano le mosse degli antropofaghi, i quali
si avanzavano strisciando per offrire meno bersaglio alle
palle.
</p>

<p>
Ormai non vi era più dubbio. Accortisi di essere inseguiti
si erano arrestati, ed ora si preparavano ad assalire,
ma con estrema prudenza, non sapendo contro quali forze
avevano a lottare. Di quando in quando qualche <i>boomerang</i>
ronzava in aria, ritornando poi nelle mani di colui che lo
aveva lanciato, ma l’oscurità proteggeva i quattro olandesi, i
quali affrettavano la ritirata per non venire scoperti.
</p>

<p>
L’alba non doveva però essere lontana e se gli australiani
riuscivano a scorgerli non avrebbero certo esitato ad assalirli.
Quattro uomini, quantunque armati di fucili e ben decisi
a difendersi, non era tal numero da spaventarli.
</p>

<p>
— Avanti, ripeteva Wan-Stael, che cercava di guadagnare
via. Fra breve arriveremo al campo e ci porremo in salvo
sulla <i>giunca</i>.
</p>

<p>
Quel grande e pesante bacino impediva però a loro di
retrocedere con rapidità; inoltre il terreno, sparso di grossi
massi e di cespugli, li costringeva a dei giri viziosi facendo
perdere a loro un tempo preziosissimo.
</p>

<p>
Erano giunti ad un chilometro dalle roccie che nascondevano
la baia, quando gli australiani, che fino allora li avevano
seguiti sempre strisciando, balzarono in piedi. Si erano
accorti dell’esiguo numero dei nemici e s’erano decisi ad assalirli?
</p>

<p>
— Hans!.. Cornelio!... esclamò Wan-Stael. State in
guardia!...
</p>

<p>
Due colpi di fucile vi risposero; i due bravi giovinotti
<span class="pagenum" id="Page_58">[58]</span>
avevano cominciato il fuoco e le loro palle non dovevano esser
andate perdute, poichè si udirono quasi subito urla feroci e
urla di dolore.
</p>

<p>
— Fuggite!... gridò Wan-Stael.
</p>

<p>
— Non ancora, zio disse Cornelio. Tira in mezzo, Hans,
e bada a non sprecare le palle.
</p>

<p>
— Non sono che a cento passi da noi e li vedo benissimo,
Cornelio.
</p>

<p>
— Fuoco adunque!...
</p>

<p>
Altri due spari echeggiarono un momento dopo. Le urla
degli australiani li avvertirono che anche quei colpi avevano
fatto un vuoto fra i ranghi degli assalitori.
</p>

<p>
I due giovanotti retrocessero sollecitamente caricando le
armi e raggiunsero il capitano e Wan-Horn, i quali non
avevano abbandonata la caldaia.
</p>

<p>
— Siete feriti? chiese Wan-Stael.
</p>

<p>
— No, ringraziando Iddio, risposero.
</p>

<p>
— Tenetevi fuori di portata dai <i>boomerangs</i> e dalle zagaglie.
È lontana la baia?
</p>

<p>
— Non è che a seicento metri, ma l’alba comincia a
spuntare. Vedo laggiù le stelle a impallidire rapidamente,
disse Hans.
</p>

<p>
— Un ultimo sforzo, Wan-Horn.
</p>

<p>
— Tengo duro, capitano.
</p>

<p>
— Eccoli!... esclamò Cornelio. A me, Hans!...
</p>

<p>
Gli australiani infatti giungevano a rapidi passi, urlando,
ed agitando minacciosamente le loro scuri di pietra verde, attaccate
colla gomma <i>xantorrea</i> che è più tenace del mastice,
e le loro lancie colle punte di osso.
</p>

<p>
I primi albori permettevano di distinguerli senza fatica.
Erano tre o quattro cento, di statura media, colle membra
gracili, i ventri sporgenti, i lunghi e grossi capelli ondeggianti,
i petti coperti di tatuaggi e adorni di collane di denti di animali
selvaggi. Indosso non portavano che dei miseri mantelli
di kanguro che coprivano a mala pena le loro spalle, ma
tutti avevano la pittura di guerra che dava a loro un lugubre
aspetto.
</p>

<p>
Alla loro testa marciavano i capi, riconoscibili per le
penne di <i>kakatoe</i> che portavano infisse nei capelli e per le
code di cani selvaggi che portavano appese alla cintura. Non
<span class="pagenum" id="Page_59">[59]</span>
mancavano nemmeno i <i>malgara docks</i> o <i>kerredais</i>, specie di
stregoni che sono ad un tempo medici e celebratori di matrimonî.
</p>

<p>
Quell’orda feroce, affamata, si preparava ad assalire i
quattro bianchi, coi cui corpi contava di regalarsi dei grossi
arrosti, ma non osava però ancora precipitarsi innanzi all’impazzata.
</p>

<figure class="figcenter"><a id="fill-059"></a>
  <img src="images/ill-059.jpg" alt="&nbsp;">
</figure>

<p>
Cornelio ed Hans, nascosti dietro un grosso macigno, avevano
riaperto il fuoco, cercando di abbattere i capi e gli stregoni,
mentre il loro zio ed il vecchio marinaio s’allontanavano
correndo, per raggiungere le rocce che ormai erano a poche
centinaia di passi. Se i due coraggiosi giovanotti riuscivano a
ritardare l’assalto di pochi minuti, potevano trasportare la
caldaia alla costa.
</p>

<p>
Gli australiani però, che temevano di perdere le loro prede,
non s’arrestavano, malgrado gli spari continuati di Hans e di
Cornelio.
</p>

<p>
S’avanzavano scagliando nembi di lancie, di scuri e di
<i>boomerangs</i>, emettendo spaventevoli vociferazioni ogni volta che
uno di loro, colpito da qualche palla, stramazzava a terra.
</p>

<p>
<span class="pagenum" id="Page_60">[60]</span>
</p>

<p>
I due valorosi giovanotti resistevano però, per lasciar
tempo al loro zio ed al marinaio di guadagnare via: combattevano
come due veri soldati, anzi come due veterani, caricando
e scaricando i loro fucili senza posa.
</p>

<p>
Quando i primi <i>boomerangs</i> giunsero fino a loro, abbandonarono
il posto e tenendosi al coperto di alcune macchie
di mulghe, s’appostarono duecento metri più indietro.
</p>

<p>
— Mira giusto e picchia sodo, Hans, disse Cornelio. Lo zio
e il vecchio Horn sono vicini alle rupi e se noi possiamo ritardare
la marcia dei selvaggi di qualche minuto la caldaia è
salva. Guardati dai bastoni volanti e dalle scuri.
</p>

<p>
— Non temere, Cornelio. Le mie palle non vanno perdute.
</p>

<p>
— Orsù, fuoco!...
</p>

<p>
Altri due selvaggi che urlavano più forte degli altri e che
precedevano i compagni, caddero alla distanza di centocinquanta
metri. La morte di quei due uomini, uno dei quali era
uno stregone, parve che rendesse i selvaggi furibondi.
</p>

<p>
Abbandonando ogni precauzione si scagliarono innanzi
come un torrente impetuoso, emettendo vociferazioni orribili,
gettando lancie, <i>boomerangs</i> e scuri.
</p>

<p>
Non era più possibile arrestarli; ci avrebbe voluto un
cannone carico a mitraglia. Cornelio ed Hans scaricarono
ancora una volta i loro fucili, poi fuggirono raccomandandosi
alle gambe.
</p>

<p>
Ma già il capitano e Wan-Horn erano giunti presso le rupi
e stavano arrampicandosi su per le rocce, spingendo innanzi
la caldaia.
</p>

<p>
— Presto, ragazzi miei! gridò Wan-Stael, vedendo i nipoti
inseguiti dall’orda intera.
</p>

<p>
— Non temere, zio, rispose Cornelio. Le gambe sono
solide!...
</p>

<p>
Ed infatti i selvaggi, quantunque corressero disperatamente,
pur continuando a scagliare le loro armi, non riuscivano
a guadagnare un passo sui due giovanotti che pareva
avessero le gambe di un cervo.
</p>

<p>
In pochi momenti questi raggiunsero le rupi e le scalarono
senza arrestarsi.
</p>

<p>
Stavano già per volgersi per scaricare un’ultima volta le
loro armi, quando videro il capitano abbandonare la caldaia.
</p>

<p>
<span class="pagenum" id="Page_61">[61]</span>
</p>

<p>
— Sei ferito, zio? chiese Cornelio, slanciandosi verso di lui.
</p>

<p>
— No... odi?... ascolta anche tu, Wan-Horn!
</p>

<p>
Tutti tesero gli orecchi. Cosa strana! mentre verso la pianura
echeggiavano le urla selvagge degli australiani, verso la
baia s’udivano scrosci di risa, voci rauche che cantavano,
grida d’uomini che parevano avvinazzati.
</p>

<p>
— Gran Dio! esclamò Wan-Horn. Cosa fanno i nostri
chinesi?...
</p>

<p>
— Che siano impazziti per lo spavento? chiese Cornelio.
</p>

<p>
— O che si siano ubbriacati? disse il capitano, impallidendo.
Vi erano cinque barili di <i>sciam-sciù</i> nella mia cabina.
Accorriamo, amici, presto o qui accadrà un massacro.
</p>

<p>
Abbandonarono la caldaia, che precipitò nella pianura
rimbalzando di roccia in roccia, e col cuore stretto da un’angoscia
inesprimibile, e la fronte bagnata d’un freddo sudore,
superarono le ultime rocce scendendo verso la baia.
</p>

<div class="chapter">
<p>
<span class="pagenum" id="Page_63">[63]</span>
</p>

<h2 id="cap7">CAPO VII.
<span class="smaller">I mangiatori di carne umana</span></h2>
</div>

<div>
<img class="drop-cap" src="images/ill-063.jpg" alt="&nbsp;">
</div>

<p>
Il capitano, pur troppo, non s’era ingannato!...
Qual disordine regnava nel campo,
e quale scena offriva!...
</p>

<p>
L’equipaggio Chinese che li aveva vilmente
abbandonati nel momento in cui loro
stavano per lanciarsi dietro ai selvaggi per
riacquistare le caldaie, non era più a bordo
della <i>giunca</i>: era tutto a terra, disperso attorno
ai depositi di <i>trepang</i>, alle tende ed
ai fornelli, ma in quale stato si trovava!...
</p>

<p>
Quei miserabili, anzichè vegliare sui
depositi e prepararsi alla difesa nel caso
d’un ritorno offensivo degli antropofaghi, avevano approfittato
dell’assenza degli uomini bianchi per saccheggiare la dispensa
della nave e la cabina del comandante.
</p>

<p>
Dimenticando la più elementare prudenza, erano tutti
sbarcati senza più curarsi della <i>giunca</i> che le onde potevano
<span class="pagenum" id="Page_64">[64]</span>
arenare sulla costa strappando le àncore, e si erano dati in
preda all’orgia più sfrenata.
</p>

<p>
Dopo d’aver divorate le conserve alimentari le cui scatole
si vedevano disperse dovunque, di aver dato fondo alle provviste
di zucchero e di <i>thè</i>, di aver sfondati i barili di carne
salata e di acciughe, avevano spillato i cinque barili di <i>sciam-sciù</i>,
ubriacandosi sconciamente.
</p>

<p>
Alcuni, vinti dall’ebbrezza potente causata da quel forte
liquore, russavano sdraiati gli uni sugli altri, in una confusione
indescrivibile; altri stavano ingollando grandi tazze dinanzi
a dei giganteschi <i>punch</i> fiammeggianti, cantando rauchi
ritornelli; altri ancora, in preda ad un vero delirio, si azzuffavano,
strappandosi le code o tempestandosi reciprocamente
di pugni che cadevano con un sordo rumore su quei crani
pelati, o giocavano i loro ultimi <i>taels</i><a class="tag" id="tag5" href="#note5">[5]</a> o <i>sapeke</i><a class="tag" id="tag6" href="#note6">[6]</a> fra un
urlìo incessante, mentre il capo dei pescatori, a braccetto del
mastro d’equipaggio, danzava attorno ai barili, storpiando i
versetti di Licu-jen, il poeta più popolare dell’impero Chinese,
o di Kiai-giù-y.
</p>

<p>
Nessuno di quegli ubbriachi più pensava ai selvaggi e
forse nemmeno al capitano ed ai suoi compagni, che forse
credevano già morti e fors’anche messi ad arrostire su d’un
braciere, infilzati in uno spiedo gigantesco.
</p>

<p>
Wan-Stael, pazzo di rabbia, si scagliò in mezzo a quella
banda di ebbri, urlando:
</p>

<p>
— Miserabili! Cosa avete fatto?...
</p>

<p>
Il capo dei pescatori gli mosse incontro traballando sui
suoi alti zoccoli dalla suola di feltro, dicendo con voce rauca:
</p>

<p>
— To’!... Vi credevo.... morto.... capitano....
</p>

<p>
— E vi siete ubbriacati, canaglie! urlò Wan-Stael, alzando
su di lui il pugno.
</p>

<p>
— Eh!... Eh.... avevate.... del <i>sciam-sciù</i>.... eccellente.... ma
non l’abbiam.... consumato.... tutto ve lo assicuro.
</p>

<p>
— Ma, sciagurato, non odi tu le urla dei selvaggi?
</p>

<p>
— I selvaggi!... Ah.... sì.... sì.... sì.... ebbene, vi è ancora del
<i>sciam-sciù</i>.... berranno.
</p>

<p>
— Ti mangeranno, furfante.... A bordo!... a bordo, miserabili!...
</p>

<p>
<span class="pagenum" id="Page_65">[65]</span>
</p>

<p>
Il Chinese crollò il capo e tornò a danzare attorno ai barili,
riprendendo le sue canzoni. Wan-Horn con una potente
pedata lo mandò a ruzzolare verso la spiaggia.
</p>

<p>
Intanto Hans e Cornelio si erano precipitati verso gli altri
per costringerli a fuggire nelle scialuppe, ma quei disgraziati
non intendevano più alcuna ragione, nè riuscivano a comprendere
il tremendo pericolo che li minacciava. Uno solo, che era
il meno ubbriaco, si era affrettato a raggiungere una delle
scialuppe, ma gli altri continuavano a bere, a giocare, a picchiarsi
o a dormire.
</p>

<figure class="figcenter"><a id="fill-065"></a>
  <img src="images/ill-065.jpg" alt="&nbsp;">
</figure>

<p>
— Zio, disse Cornelio. Sono tutti ubbriachi fradici e non
comprendono più nulla.
</p>

<p>
— Oh!... miserabili!... esclamò il capitano, che scuoteva
rabbiosamente il mastro ed il capo dei pescatori, spingendoli
verso le scialuppe. Anche questo disastro ci voleva! Presto,
Wan-Horn, Hans, Cornelio, afferrate queste canaglie e portatele
nelle imbarcazioni.
</p>

<p>
— Avremo il tempo necessario? Odo le urla degli australiani
a breve distanza, disse il marinaio.
</p>

<p>
— Cerchiamo di salvarne più che possiamo. Presto, amici,
non perdiamo i minuti che sono preziosi.
</p>

<p>
Si gettarono tutti e quattro in mezzo a quell’orda di ubbriachi,
<span class="pagenum" id="Page_66">[66]</span>
che non voleva intendere ragione, ed a pugni ed a
calci, a spinte, malgrado cercassero di ribellarsi, ne trassero
dieci o dodici verso la spiaggia, gettandoli l’un su l’altro nella
prima scialuppa. Alcuni però, testardi come tutti gli ubbriachi,
ridiscendevano tosto, cercando di raggiungere i barili per bere
un ultimo sorso.
</p>

<p>
I quattro olandesi stavano per spingerne degli altri, quando
i selvaggi, che erano già giunti alle due gole, irruppero nel
campo con impeto irresistibile.
</p>

<p>
— Fuggite! urlarono Wan-Stael, Wan-Horn e i due giovanotti,
afferrando le armi.
</p>

<p>
I chinesi, udendo i clamori dei cannibali e vedendosi
piombare addosso un turbine di lancie, di scuri, di <i>boomerangs</i>
compresero finalmente il pericolo che li minacciava, ed i fumi
dell’ebbrezza in gran parte svanirono. Disgraziatamente era
ormai troppo tardi per raggiungere le scialuppe, malfermi in
gamba com’erano.
</p>

<p>
In meno che lo si dica, le orde degli antropofaghi li circondarono,
ma il capitano ed i suoi compagni avevano avuto
il tempo di fuggire verso la spiaggia ed avevano cominciato
un fuoco violento, sparando specialmente sui capi e sugli
stregoni.
</p>

<p>
Vani sforzi!... I selvaggi ormai non lasciavano più le loro
prede, quantunque le palle facessero strage fra le loro file.
Rovesciate le tende, si erano gettati sui depositi di <i>trepang</i>
per evitare i cocci delle bottiglie ed avevano cominciato il
massacro.
</p>

<p>
I chinesi però, quantunque ancora mezzi ebbri, non cadevano
senza difesa. Addossati gli uni agli altri, si difendevano
disperatamente colle schiumarole, cogli arpioni, coi coltelli,
coi tizzoni accesi raccolti nei fornelli, coi sassi, coi pugni e
persino coi calci, cercando di ributtare gli assalitori e di raggiungere
il capitano ed i suoi compagni.
</p>

<p>
Parecchi antropofaghi erano caduti e si dibattevano fra
le strette dell’agonia, ed altri, gravemente feriti dagli arpioni
o coi volti abbruciati dai tizzoni, si trascinavano sulla sabbia
emettendo lugubri urla, ma i chinesi cadevano a tre a quattro
alla volta.
</p>

<figure class="figcenter"><a id="fill-067"></a>
  <img src="images/ill-067.jpg" alt="&nbsp;">
</figure>

<p>
Due volte Wan-Horn aveva scaricate le spingarde delle
scialuppe col pericolo di uccidere contemporaneamente nemici
<span class="pagenum" id="Page_69">[69]</span>
e marinai, e due altre volte Wan-Stael aveva tentato di
aprirsi il passo fra le orde per portare un soccorso al disgraziato
equipaggio, ma senza felice esito.
</p>

<p>
Anzi, un centinaio di quei bruti, volendo finirla anche
coi bianchi ed esterminare i chinesi caricati nella scialuppa,
che assistevano alla pugna senza osare di muoversi, si scagliarono
verso la spiaggia.
</p>

<p>
Non vi era un istante da perdere. Ormai l’equipaggio che
si trovava a terra era perduto senza speranza di salvarlo,
tanto più che era già stato quasi tutto distrutto.
</p>

<p>
Se i selvaggi riuscivano ad impadronirsi anche delle scialuppe,
nessuno avrebbe più potuto raggiungere la <i>giunca</i>.
</p>

<p>
— A me, Horn!.... gridò il capitano. A me, Hans, Cornelio!...
Cerchiamo di salvare gli uomini della scialuppa!...
</p>

<p>
Si gettarono furiosamente addosso ai selvaggi, servendosi
dei fucili come di mazze, fracassando le lancie ed i <i>boomerangs</i>.
Per alcuni istanti riuscirono a respingerli, ma quei
mangiatori di carne umana tornavano alla carica incoraggiandosi
con urla feroci.
</p>

<p>
— Fuggite! gridò il capitano ai chinesi della scialuppa,
che parevano istupiditi.
</p>

<p>
Poi balzò nell’altra imbarcazione, seguìto da Horn, da
Hans, da Cornelio e da un giovane pescatore che era riuscito
ad aprirsi il passo attraverso le orde degli assalitori, a colpi
d’arpione.
</p>

<p>
Diedero mani ai remi e s’allontanarono rapidamente, difesi
dai due giovanotti che avevano riaperto il fuoco. I chinesi
della seconda scialuppa tentarono di seguirli, ma i selvaggi
riuscirono ad afferrarla per la sponda prima che si allontanasse,
ed a rovesciarla con tutti i disgraziati che conteneva.
</p>

<p>
— Alla spingarda, Horn! gridò il capitano con accento
disperato. Spazza la spiaggia!...
</p>

<p>
Il vecchio marinaio, abbandonato il remo, in un baleno
caricò il grosso fucile e scagliò sulla spiaggia un nembo di
mitraglia. Sette od otto antropofaghi caddero, ma gli altri si
gettarono in acqua, afferrarono i chinesi per le code e per i
piedi e li trascinarono a terra.
</p>

<p>
Per alcuni istanti si udirono le urla strazianti dei prigionieri,
poi furono soffocate fra i clamori spaventevoli dei
vincitori.
</p>

<p>
<span class="pagenum" id="Page_70">[70]</span>
</p>

<p>
Wan-Stael, pazzo di dolore e d’ira, voleva ritornare a
terra per impegnare una lotta suprema o farsi uccidere, ma
Wan-Horn, Hans e Cornelio spinsero invece la scialuppa
verso la <i>giunca</i>.
</p>

<p>
Ormai tutto era perduto e l’equipaggio era già stato
massacrato. Ritentare una pugna contro quelle orde cento
volte più numerose, sarebbe stata una pazzia, un sacrificio
inutile.
</p>

<p>
— Lasciatemi andare a terra! esclamava il povero capitano,
strappandosi i capelli. Lasciate che vada a vendicare il
mio equipaggio!...
</p>

<p>
— Per farvi uccidere, signore? rispondeva il vecchio
marinaio. No, noi abbiamo fatto abbastanza per tentare di
salvarli, e non dovete esporre la vostra vita e questi valorosi
nipoti.
</p>

<p>
La scialuppa, attraversata la baia, giunse sotto la <i>giunca</i>,
la quale era stata abbandonata dall’intero equipaggio. Salirono
sul ponte, poi s’affrettarono ad issare coi paranchi
l’imbarcazione, onde impedire ai selvaggi d’impadronirsene,
e piazzarono la spingarda sul cassero, caricandola a mitraglia.
</p>

<p>
— Signore, disse Wan-Horn, avvicinandosi al capitano,
che gettava sguardi feroci sulle orde dei selvaggi affollate
sulla spiaggia. Credo che ormai più nulla ci trattenga in questa
baia.
</p>

<p>
— Cosa vuoi dire, Horn?
</p>

<p>
— Che la miglior cosa sarebbe di sciogliere le vele ed
andarcene prima che i selvaggi trovino il mezzo di giungere
fin qui e tentare l’abbordaggio della <i>giunca</i>.
</p>

<p>
— E tu vuoi ch’io abbandoni i chinesi?
</p>

<p>
— Non ne avranno risparmiato uno, signore. Guardate:
si accendono dei grandi fuochi sulla spiaggia.
</p>

<p>
— Ma noi non li lasceremo divorare tranquillamente quei
disgraziati, mio vecchio Horn. Abbiamo ancora una spingarda
e i nostri fucili.
</p>

<p>
— Ed i selvaggi si ritireranno dietro le rupi e banchetteranno
al riparo delle nostre palle.
</p>

<p>
— Ma credi tu che i chinesi sieno tutti stati uccisi?... Se
ve ne fosse qualcuno vivo?...
</p>

<p>
— Lo si udrebbe a gridare o lo si vedrebbe. Gli antropofaghi
<span class="pagenum" id="Page_71">[71]</span>
sono tutti sulla spiaggia ed in mezzo a loro non vedo
che dei morti.
</p>

<p>
— È vero, mormorò Wan-Stael con cupo dolore. Me li
hanno tutti uccisi e mi hanno preso tutto il <i>trepang</i>. Quale
perdita. Wan-Horn!
</p>

<p>
— Non siamo stati noi ad ubbriacare i nostri marinai,
signore. Se non avessero approfittato della nostra assenza per
abbandonarsi ai loro istinti rapaci e turbolenti, sarebbero
tutti vivi ed a bordo di questa nave.
</p>

<figure class="figcenter"><a id="fill-071"></a>
  <img src="images/ill-071.jpg" alt="&nbsp;">
</figure>

<p>
— È vero; noi tutto abbiamo tentato per salvarli. Ma
cosa dirà il nostro armatore quando ci vedrà ritornare senza
una <i>olutaria</i> e senza equipaggio?
</p>

<p>
— Tanti altri pescatori di <i>trepang</i> non sono più ritornati,
signor Wan-Stael, voi lo sapete, ed hanno perduto le navi e
la vita.
</p>

<p>
— È vero, Wan-Horn.
</p>

<p>
— Partiamo, signore. Non siamo che cinque e gli antropofaghi
sono almeno quattrocento; se riescono ad abbordarci,
per noi è finita.
</p>

<p>
— Si salpino le àncore e si spieghino le vele, Wan-Horn.
<span class="pagenum" id="Page_72">[72]</span>
Non voglio che i miei nipoti cadano nelle mani di quei ributtanti
selvaggi.
</p>

<p>
— Signor Hans, signor Cornelio, e tu, Lu-Hang, disse il
marinaio, rivolgendosi verso i due giovanotti ed al giovine
pescatore, all’argano!...
</p>

<p>
— Salpiamo l’àncora di poppa, disse il capitano. Il vento
soffia dell’est e metteremo la prua verso l’uscita della baia.
</p>

<p>
Wan-Horn salì sul cassero per esaminare prima la posizione
dell’àncora, ma ad un tratto fu veduto impallidire e
fare un gesto di furore.
</p>

<p>
— Capitano! esclamò con voce rauca.
</p>

<p>
— Cosa succede? chiese Wan-Stael.
</p>

<p>
— La catena è spezzata e l’àncora perduta.
</p>

<p>
— Spezzata?.... È impossibile!..... Era solida e grossa
assai.
</p>

<p>
— E quella di prua è scomparsa! gridò Cornelio, ch’era
salito sul castello.
</p>

<p>
Wan-Stael si slanciò verso la prua e vide infatti che anche
la catena della seconda àncora era stata spezzata. Non ne
rimaneva che un pezzo, il quale pendeva fuori dalla cubia di
babordo, per una lunghezza di mezzo metro. L’ultimo anello
era stato tagliato, a quanto pareva, a colpi di scure.
</p>

<p>
Wan-Stael s’avvicinò al giovine pescatore chinese e scuotendolo
ruvidamente, gli chiese a denti stretti:
</p>

<p>
— Canaglie, cosa avete fatto durante la nostra assenza?
Non vi bastava saccheggiare la dispensa dei viveri e la mia
cabina, volevate anche mandare in rovina la nave?...
</p>

<p>
— No, signore, rispose il Chinese. Nessuno di noi ha tagliato
le catene, lo giuro su Buddha e su Confucio.
</p>

<p>
— Sei ben certo, Lu-Hang?
</p>

<p>
— Sì, capitano. Io mi trovava sul ponte quando i miei
compatriotti ebbero la malaugurata idea di ubbriacarsi col
vostro <i>sciam-sciù</i> e non vidi alcuno a spezzare le catene.
</p>

<p>
— Ma chi vuoi che sia stato adunque?
</p>

<p>
— Io non lo so, signore.
</p>

<p>
Ad un tratto il capitano si battè la fronte emettendo un
grido.
</p>

<p>
— Wan-Horn! esclamò.
</p>

<p>
— Signore!...
</p>

<p>
— Dov’è il selvaggio che abbiam fatto prigioniero?
</p>

<p>
<span class="pagenum" id="Page_73">[73]</span>
</p>

<p>
— Deve essere ancora nella cala.
</p>

<p>
— Andiamo a vedere.
</p>

<p>
Scesero nella camera di prua e passarono nella stiva, ma
il selvaggio non v’era più. In sua vece si vedevano dei pezzi
di fune sfilacciati e che pareva fossero stati rosi da dei solidi
denti.
</p>

<p>
— Ora comprendo! esclamò Wan-Stael. Il furfante, approfittando
dell’orgia dei chinesi, ha tagliato le funi coi suoi
denti ed ha spezzato le catene a colpi di scure, sperando di
far naufragare la <i>giunca</i> sulle scogliere della baia.
</p>

<p>
— Ma perchè la nostra nave è immobile, mentre non è
più trattenuta dalle catene? Il riflusso dovrebbe trasportarla
fuori della baia.
</p>

<p>
— Mi fai paura, Wan-Horn, colle tue parole.
</p>

<p>
— Mi comprendete?...
</p>

<p>
— Sì, noi siamo arenati.
</p>

<p>
— Ho questo timore, capitano.
</p>

<p>
— Saliamo, Wan-Horn.
</p>

<p>
Lasciarono la stiva e risalirono in coperta, curvandosi
sulla murata di babordo. Solo allora si accorsero che la nave
era leggermente sbandata e che la sua carena s’appoggiava, a
tribordo, su di un banco di sabbia coperto da un solo metro
d’acqua.
</p>

<p>
— Siamo proprio arenati, disse il capitano tergendosi il
freddo sudore che bagnavagli la fronte. Scende la marea?
</p>

<p>
— Sì, capitano.
</p>

<p>
— Sono?
</p>

<p>
— Le undici.
</p>

<p>
— Fra quattr’ore l’alta marea raggiungerà la sua massima
altezza. Speriamo che ci rimetta a galla.
</p>

<p>
— E se non riuscisse a discagliarci?
</p>

<p>
— Abbiamo la scialuppa: ci affideremo a Dio e alle
onde!
</p>

<div class="chapter">
<p>
<span class="pagenum" id="Page_75">[75]</span>
</p>

<h2 id="cap8">CAPO VIII.
<span class="smaller">Il golfo di Carpentaria</span></h2>
</div>

<div>
<img class="drop-cap" src="images/ill-075.jpg" alt="&nbsp;">
</div>

<p>
Gli australiani, intanto, non avevano abbandonata
la spiaggia. Non contenti
di aver macellato l’equipaggio chinese
e di essersi impadroniti dei
depositi di <i>trepang</i> che dovevano
servire a numerosi pranzi,
pareva che ora cercassero d’impadronirsi
degli ultimi superstiti
e della <i>giunca</i>, credendola
forse zeppa di viveri e fors’anche
di liquori.
</p>

<p>
Si aggiravano intorno alle
scogliere vociferando, misuravano
la profondità dell’acqua
colle loro lancie, sperando di
trovare dei banchi che si prolungassero
fin sotto la <i>giunca</i>,
e scagliavano i loro <i>boomerangs</i>
e ciottoli, ma senza riuscita,
poichè quei proiettili non
giungevano a destinazione, in
causa della distanza che superava
i trecento metri. Tuttavia non parevano disposti ad allontanarsi
e continuavano a scagliare armi e sassi, a urlare
ed a minacciare.
</p>

<p>
<span class="pagenum" id="Page_76">[76]</span>
</p>

<p>
Hans e Cornelio non restavano però inoperosi. Di tratto
in tratto sparavano sui più audaci, e le loro palle non andavano
perdute, poichè degli uomini stramazzavano sulla spiaggia
per non più rialzarsi. Anche la spingarda di tratto in tratto
tuonava e le sue pallottole foracchiavano i magri dorsi od i
ventri prominenti di quei bruti.
</p>

<p>
— Lasciateli urlare a loro comodo, disse il capitano. Per
ora non oseranno assalirci; occupiamoci invece a disincagliare
la <i>giunca</i>, nipoti miei.
</p>

<p>
— Cosa dobbiamo fare, zio? chiesero i due bravi giovanotti.
</p>

<p>
— Innanzi tutto getteremo un’àncora a poppa per impedire
che qualche ondata sollevi la <i>giunca</i> e la spinga verso
la spiaggia. Ciò forse non accadrà, poichè siamo incagliati
troppo bene, ma le precauzioni non sono mai troppe.
</p>

<p>
— Abbiamo ancora un ancorotto, disse Wan-Horn. Sarà
sufficiente per trattenere la nave.
</p>

<p>
— Poi spiegheremo le vele per essere pronti a lasciare
questa baia, appena galleggieremo.
</p>

<p>
— Si può alleggerire la nave, capitano, disse il marinaio.
Abbiamo più di venti botti d’acqua nella stiva e quindici tonnellate
di zavorra.
</p>

<p>
— Getteremo tutto in acqua. Che uno di noi vegli sul
ponte accanto alla spingarda, per non farci sorprendere da
quei feroci antropofaghi.
</p>

<p>
— Lasceremo Lu-Hang, disse Cornelio.
</p>

<p>
— Lui! esclamò il capitano, crollando il capo.
</p>

<p>
— Potete fidarvi di me, signore, disse il pescatore, cadendo
alle sue ginocchia. Non sono un traditore io, ve lo giuro
e vi servirò fedelmente.
</p>

<p>
— Ti credo: basta, va a metterti presso la spingarda e se
gli australiani si gettano in acqua, fa fuoco su di loro.
</p>

<p>
— Grazie, capitano, rispose il Chinese. Mi farò uccidere,
se sarà necessario, ma nessuno di quei brutti negri si accosterà
alla <i>giunca</i>.
</p>

<p>
— Al tuo posto e noi al lavoro!
</p>

<p>
Scesero tutti e quattro nella stiva e cominciarono a rimuovere
le botti per rotolarle sotto il boccaporto maestro,
prima d’innalzarle sul ponte.
</p>

<p>
Ne avevano già spostate tre, quando s’accorsero che la
zavorra che vi stava sotto era impregnata d’acqua.
</p>

<p>
<span class="pagenum" id="Page_77">[77]</span>
</p>

<p>
— To’! esclamò il capitano. Cosa vuol dire ciò? Si è sfasciata
qualche botte o la <i>giunca</i> fa acqua?
</p>

<p>
— Tutte le botti sono in ottimo stato, signore, disse
Wan-Horn.
</p>

<p>
— Che si sia aperta una via d’acqua?
</p>

<p>
— È impossibile, capitano. Noi non abbiamo urtato contro
alcun scoglio e la <i>giunca</i> è stata varata tre anni or sono.
</p>

<p>
— È vero, ma tu sai che le navi chinesi non sono troppo
bene costruite.
</p>

<p>
— Forse si tratta d’una semplice filtrazione, disse Wan-Horn.
Abbiamo una pompa a bordo e più tardi la metteremo
in opera.
</p>

<p>
— Salite e calate il paranco, disse il capitano a Cornelio
e ad Hans.
</p>

<p>
I due fratelli tornarono in coperta e calarono nella stiva
due grosse funi sospese ad una grossa carrucola. La prima
botte venne legata, innalzata in coperta, spaccata e vuotata in
mare, poi vennero issate le altre, quindi la sabbia costituente
la zavorra.
</p>

<p>
Mentre i quattro olandesi eseguivano la gravosa manovra,
il Chinese vegliava attentamente. Era questi il più giovine dei
pescatori imbarcati sulla <i>giunca</i>, poichè non aveva che diciotto
o diciannove anni, ma pure era uno dei più abili, essendo un
nuotatore valentissimo.
</p>

<p>
Nativo di Boccatigris, isolotto che si trova presso la foce
del Si-Kiang o Fiume delle perle, che bagna la città di Canton,
si era imbarcato giovanissimo e da tre anni si trovava alla
dipendenza del capitano Wan-Stael, il quale aveva saputo subito
apprezzare i suoi meriti.
</p>

<p>
Era un perfetto campione della razza mongola: statura
media, ma robusta, tinto della pelle giallastra, zigomi assai
sporgenti, occhi leggermente obliqui, baffetti pendenti, cranio
pelato ma adorno della coda nazionale, la <i>pen-see</i>, come la
chiamano i figli del celeste Impero.
</p>

<p>
Accoccolato dietro la spingarda, semi-nascosto sotto il suo
monumentale cappello di bambù intrecciati, che aveva la
forma d’un fungo, spiava le mosse degli antropofaghi, pronto
a far piovere sulla costa una grandine di proiettili. Però quei
mangiatori di carne umana pareva che pel momento avessero
abbandonata l’idea d’impadronirsi della <i>giunca</i>, poichè dopo
<span class="pagenum" id="Page_78">[78]</span>
d’essersi sfiatati senza frutto e di aver perduto quasi tutti i
loro <i>boomerangs</i>, i quali non potevano più ritornare nelle loro
mani, non trovando un punto d’appoggio sull’acqua della baia,
si erano gettati sui depositi di <i>trepang</i>, divorando le olutarie
con avidità bestiale.
</p>

<p>
Però ai piedi delle roccie si vedevano a fiammeggiare dei
grandi fuochi, segno evidente che stavano preparando gli arrosti
di carne umana.
</p>

<p>
Alle due pomeridiane le botti d’acqua erano state vuotate
e la zavorra era stata gettata tutta in mare, alleggerendo la
nave d’un peso di circa quaranta tonnellate. Il capitano però,
onde rendere più certo lo scagliamento, aiutato dal vecchio
marinaio lavorava accanitamente per trasportare a babordo le
provviste di viveri, le casse dell’equipaggio e tutti gli oggetti
più pesanti, per alleggerire vieppiù il tribordo che si appoggiava
sul banco.
</p>

<p>
Cornelio e Hans erano invece risaliti in coperta ed esaminavano
il banco sabbioso, che l’alta marea rendeva sempre
meno visibile, innalzando l’acqua della baia.
</p>

<p>
— Credi che riusciremo a rimetterci a galla? chiese
Hans a Cornelio.
</p>

<p>
— Lo spero, rispose questi, poichè non sarà un’alta marea
ordinaria, mi disse lo zio.
</p>

<p>
— L’acqua s’innalzerà lungo questa costa più del solito?
</p>

<p>
— Sì, Hans, poichè questa regione oggi è sotto l’influenza
diretta della luna.
</p>

<p>
— È vero, disse il capitano, che era ritornato in coperta.
Alle 4 e 30 noi avremo un’alta marea straordinaria.
</p>

<p>
— Ma non sono sempre eguali le maree, zio?
</p>

<p>
— No, Hans.
</p>

<p>
— Ma non sono prodotte dalle correnti marine?
</p>

<p>
— No, dall’attrazione lunare e un po’ anche dall’attrazione
solare.
</p>

<p>
— Non riesco a comprendere questo fenomeno, zio. Questo
innalzarsi e abbassarsi del livello dei mari ogni sei ore, è per
me inesplicabile.
</p>

<p>
— Lo credo, poichè ha imbarazzato per lunghi secoli
anche degli eminenti scienziati. Gli antichi chiamavano questo
fenomeno la tomba della curiosità umana, quantunque alcuni
astronomi e scienziati romani, quali Cleomede, Plinio e Plutarco
<span class="pagenum" id="Page_79">[79]</span>
sospettassero l’influenza della luna. Perfino il grande
Galileo e l’illustre Kleper dubitavano, e fu Newton il primo
che dimostrò la possibilità di una attrazione da parte del
nostro satellite, e più tardi Laplace lo provò in modo chiarissimo.
</p>

<p>
— In tal caso, è permesso anche a me di non saper spiegare
questo sorprendente fenomeno.
</p>

<p>
— Eppure, ragazzo mio, è così semplice! Come sai, la superficie
del nostro globo è in gran parte coperta d’acqua, la
quale, in causa della sua fluidità, può muoversi. Esercitando
la luna, sul nostro pianeta, una forte attrazione, cosa ne deriva?
Che le acque poste direttamente sotto di lei, si accumulano,
tendendo ad innalzarsi. Le acque più lontane seguono il
movimento, ma più lentamente, subendo un’attrazione minore:
quelle poi che si trovano dalla parte opposta della terra, tendono
invece a rimanere indietro. Abbiamo quindi due grandi
accumulamenti d’acqua, i quali formano sulla nostra superficie
due prominenze assai accentuate: una sotto la luna, l’altra
dalla parte opposta dell’attrazione lunare.
</p>

<p>
— Comprendo, zio, ma le maree cambiano; ora s’innalzano
qui e fra sei ore s’innalzano in un altro punto del globo.
</p>

<p>
— Ciò deriva dalla rotazione della terra. Girando su se
stessa nello spazio di ventiquattro ore, espone successivamente
le varie parti della sua superficie verso la luna, costringendo
le acque ad un continuo spostamento.
</p>

<p>
Ora noi ci troviamo sotto l’influenza diretta della luna, e
qui le acque si accumulano; ma girando la terra, quelle acque
si riverseranno dietro l’attrazione lunare e si rialzeranno in
altre regioni.
</p>

<p>
— Dunque la luna mantiene i nostri oceani in una perturbazione
continua, disse Cornelio.
</p>

<p>
— Sì, continua, ma non è solamente l’attrazione lunare
che trascina le acque intorno al nostro globo. Anche il sole
ha la sua parte.
</p>

<p>
— Quantunque sia così lontano da noi? chiese Cornelio.
</p>

<p>
— Sì, ma la sua attrazione è meno intensa di questa della
luna, appunto in causa dell’enorme distanza. Esso produce
maree assai più deboli e non fa che modificare quelle della
luna, ora avanzando ed ora ritirando l’ora della massima
piena, ossia aumentando o diminuendo l’intensità del fenomeno.
</p>

<p>
<span class="pagenum" id="Page_80">[80]</span>
</p>

<p>
— Sarà però sempre considerevole.
</p>

<p>
— La sua attrazione è di due terzi inferiore a quella che
esercita l’astro notturno.
</p>

<p>
— Accade talvolta che si uniscano le due attrazioni?
</p>

<p>
— Sì, Cornelio, ed allora succedono le grandi maree; se
la luna innalza, per esempio, l’acqua di 55 centimetri, il sole
l’aumenta fino a 74.
</p>

<p>
— Ditemi ora, zio, mi hanno detto che in certi punti del
nostro globo, le alte maree raggiungono delle altezze enormi.
</p>

<p>
— È vero, Cornelio.
</p>

<p>
— Forse perchè la luna esercita una maggiore attrazione?
</p>

<p>
— No, poichè è sempre eguale, ma ciò dipende dalla configurazione
speciale di certe coste. In pieno oceano tu vedrai
che l’alta marea raggiunge sempre l’eguale altezza, salvo nei
casi in cui si uniscono le attrazioni della luna e del sole; ma
presso i continenti vi sono delle forti differenze, specialmente
entro certi mari dove raggiungono perfino un’altezza di 14
metri ed anche di più, poichè nella baia di Fund, alla Nuova
Scozia, tocca perfino 24.
</p>

<p>
Le acque trascinate dall’attrazione s’accumulano entro
certe spiaggie ristrette, ma in causa della celerità loro acquistata,
continuano il loro movimento ascendente anche dopo il
passaggio della luna al meridiano, innalzandosi più di quanto
dovrebbero.
</p>

<p>
— E la luna, non esercita alcuna attrazione su noi?
</p>

<p>
— Certamente, Cornelio, ma con molto minore intensità
non essendo noi masse liquide. Supponi che un corpo pesante
dieci chilogrammi si trovi sotto l’influenza immediata dell’attrazione
lunare, perde un milligramma del suo peso.
</p>

<p>
— Dunque noi trovandoci direttamente sotto la luna,
pesiamo meno in questo momento. La cosa è assai strana,
zio.
</p>

<p>
— Sì, Cornelio: io che dovrei pesare 90 chilogrammi, in
questo istante sono diminuito di un... centigramma!.. Ben poca
cosa, come vedi.
</p>

<p>
— E la terra eserciterà pure una forte attrazione sulla luna?
</p>

<p>
— Sì, e molto più potente essendo molto maggiore dell’astro
notturno. Chi sa quali spaventevoli maree deve aver
prodotto, quando il satellite era ancora liquido e pastoso!
</p>

<p>
Devesi certamente a questa influenza, se esso si è allungato
<span class="pagenum" id="Page_81">[81]</span>
nel nostro senso e se non può più volgersi liberamente
su sè stesso, come doveva fare un tempo.
</p>

<p>
— Capitano, gridò in quell’istante Wan-Hom. Comincio a
udire degli scricchiolìi sotto la carena della <i>giunca</i>.
</p>

<p>
— Buon segno, disse Wan-Stael, alzandosi precipitosamente.
Affrettiamo a spiegar le vele, per approfittare del
vento dell’est.
</p>

<figure class="figcenter"><a id="fill-081"></a>
  <img src="images/ill-081.jpg" alt="&nbsp;">
</figure>

<p>
Il marinaio, i due giovanotti ed il pescatore salirono sulle
griselle (scale di corda), e raggiunti i pennoni sciolsero le contro-rande,
quindi, ridiscesi in coperta, le rande, poi il fiocco,
il controfiocco e la trinchettina.
</p>

<p>
I selvaggi, accortisi di quelle manovre ed immaginandosi
che i superstiti si preparavano a lasciare la baia, si precipitarono
verso la spiaggia urlando furiosamente ed agitando
le armi.
</p>

<p>
<span class="pagenum" id="Page_82">[82]</span>
</p>

<p>
Alcuni, più audaci, si gettarono in acqua, mentre altri si
spingevano fino sulle estreme sponde delle scogliere, ma un
colpo di spingarda che fece cadere tre o quattro uomini, frenò
il loro ardore.
</p>

<p>
— Passate la gomena dell’ancorotto all’argano, gridò il
capitano a Wan-Horn ed al chinese. È sempre a babordo
l’àncora?
</p>

<p>
— Sempre, signore, rispose il marinaio.
</p>

<p>
— Credi che terrà fermo?
</p>

<p>
— Lo spero, capitano!
</p>

<p>
— Virando all’argano, potremo dunque esercitare un poderoso
sforzo sul tribordo e disincagliare il fianco di tribordo.
</p>

<p>
— Aiuteremo l’azione della marca.
</p>

<p>
In quell’istante la <i>giunca</i> provò una leggiera vibrazione
e parve che accennasse a spostarsi. Il capitano si curvò sulla
murata di tribordo e guardò, ma la marea che continuava a
crescere aveva ormai coperto tutto il banco e non si poteva
più vederlo.
</p>

<p>
I fremiti però continuavano e le vele, esercitando una
spinta verso babordo, aiutavano potentemente l’azione della
marea.
</p>

<p>
D’improvviso s’udirono sotto la carena degli scricchiolìi
che crescevano d’intensità, e la <i>giunca</i>, che il vento spingeva
in mezzo alla baia, si spostò ancora.
</p>

<p>
— Scivoliamo sul banco! gridarono Hans e Cornelio.
</p>

<p>
— Ed i selvaggi s’avanzano! gridò Wan-Horn. Eh! Lu-Hang,
manda un po’ di zuccherini a quelle canaglie!...
</p>

<p>
Il chinese scaricò la spingarda, tempestando gli australiani
che si erano gettati in acqua, avanzandosi sui banchi
semi sommersi, per giungere a tiro colle loro lancie e coi loro
boomerangs.
</p>

<p>
Quasi contemporaneamente la giunca, completamente sollevata
dall’alta marea, si staccava dal banco con un forte
ondeggiamento.
</p>

<p>
— All’ancorotto!... gridò Wan-Stael.
</p>

<p>
Wan-Horn, Cornelio e Hans si precipitarono verso l’argano
e facendo forza con tre o quattro vigorose scosse strappavano
dal fondo la piccola àncora.
</p>

<p>
Wan-Stael salì sul cassero ed afferrò la ribolla del timone,
mentre i suoi compagni lasciavano le scotte delle rande per
<span class="pagenum" id="Page_83">[83]</span>
prendere il vento in poppa e Lu-Hang mitragliava un’ultima
volta i selvaggi che mandavano spaventevoli vociferazioni.
Pochi minuti dopo la <i>giunca</i>, così miracolosamente salvata,
usciva a gonfie vele dalla baia, lanciandosi sulle onde del
golfo di Carpentaria.
</p>

<div class="chapter">
<p>
<span class="pagenum" id="Page_85">[85]</span>
</p>

<h2 id="cap9">CAPO IX.
<span class="smaller">Il naufragio durante l’uragano</span></h2>
</div>

<div>
<img class="drop-cap" src="images/ill-085.jpg" alt="&nbsp;">
</div>

<p>
I selvaggi, vedendo fuggire la nave,
mentre si credevano certi di
vederla immobilizzata sul banco,
quantunque ormai avessero da
cibarsi a esuberanza coi depositi
di <i>trepang</i> e coi cadaveri dei
disgraziati chinesi, si erano gettati
verso la spiaggia e superate
le roccie si erano messi a correre
lungo la costa urlando ed
agitando le armi, sperando forse
che il capitano ed i suoi compagni
cercassero di riprendere
terra.
</p>

<p>
Fu una corsa però vana, poichè
l’<i>Hai-Nam</i>, spinta dal vento che frescava dall’est, filava
rapidamente, inoltrandosi nell’ampio golfo di Carpentaria. Le
vele gonfie da scoppiare, la spingevano verso il nord-est, ed
<span class="pagenum" id="Page_86">[86]</span>
il capitano la guidava verso il lontano stretto di Torres, per
riguadagnare più tardi il mar delle Molucche e quindi l’isola
di Timor.
</p>

<p>
Pareva che, malgrado l’arenamento, la nave non avesse
sofferto, poichè si comportava benissimo e s’alzava agilmente
sulle onde spumeggianti del golfo, quantunque quei velieri di
costruzione chinese siano generalmente assai pesanti.
</p>

<p>
— Urlate finchè volete, non ci prenderete più, disse
Wan-Horn, guardando i selvaggi che rimpicciolivano rapidamente.
Vi sfido a seguirci fino allo stretto di Torres.
</p>

<p>
— Ormai non ci fanno più paura, vecchio Horn, disse
Cornelio.
</p>

<p>
— Lo credo, ma quelle canaglie possono vantarsi di
aver fatto delle buone prede. Poveri chinesi!... A quest’ora
cucineranno sui carboni, in attesa di venire inghiottiti da
quei ributtanti selvaggi, ma la colpa non è nostra. Se non si
fossero ubbriacati, forse sarebbero tutti salvi a bordo di
questa giunca.
</p>

<p>
— E riusciremo noi a toccare le coste di Timor?
</p>

<p>
— E perchè no, signor Cornelio? Siamo solamente in
cinque, ma la manovra delle nostre vele non richiede numerose
braccia, e poi attraversato lo stretto di Torres più nulla
avremo da temere, poichè i pericoli non esistono che in quel
braccio di mare che è così irto di banchi coralliferi e di
bassifondi.
</p>

<p>
— Purchè non ci sorprenda qualche tempesta! Guarda
laggiù, vecchio Horn, non scorgi tu delle nuvole alzarsi all’estremità
del golfo?
</p>

<p>
— È vero, signor Cornelio, disse il marinaio, aggrottando
la fronte. Soffierà vento forte, questa notte; ma la
<i>giunca</i> sembra solida ed ha provato già non poche tempeste.
</p>

<p>
— Non dico il contrario, ma se nell’arenamento si fosse
guastata? Tu sai che le carene di queste navi non sono
così robuste come quelle dei velieri costruiti sui cantieri
europei.
</p>

<p>
— Anche questo è vero, signor Cornelio. Tutte le giunche
chinesi, siano <i>ts-as-ch’wan</i> ossia grosse navi, o <i>towmeng</i> ossia
piccole giunche, o <i>ta-yü-ch’wang</i> che portano un solo albero,
sono in generale assai difettose. Si dice anzi che un gran
<span class="pagenum" id="Page_87">[87]</span>
numero di esse non possono affrontare i pericolosi cicloni
che imperversano nei mari della China e che il solo dipartimento
marittimo di Canton perde annualmente non meno di
diecimila marinai, appunto in causa della cattiva costruzione
delle navi chinesi.
</p>

<p>
— Ciò non è incoraggiante per l’equipaggio della <i>Hai-Nam</i>.
</p>

<p>
— La nostra <i>giunca</i>, ve lo dissi già, è una delle migliori
e porta una velatura perfetta e molto più maneggiabile
delle altre. Vostro zio non avrebbe assunto il comando di una
carcassa.
</p>

<p>
— Ehi, Wan-Horn! gridò in quell’istante il capitano,
che si teneva alla ribolla del timone. Non ti sembra che la
giunca sia sbandata sul tribordo?...
</p>

<p>
Il marinaio, sorpreso per quella domanda, lanciò un rapido
sguardo sul ponte e s’avvide infatti che era leggermente
inclinata a tribordo, mentre avrebbe dovuto esserlo sul babordo,
in causa dell’azione delle vele.
</p>

<p>
— Questa è strana! esclamò. Se vi fosse un carico nella
stiva, direi che s’è spostato, ma non abbiamo nemmeno una
tonnellata di zavorra.
</p>

<p>
— Ebbene, Wan-Horn? chiese il capitano.
</p>

<p>
— Non so spiegare questo fenomeno, signor Wan-Stael,
rispose il marinaio. Si direbbe che la nostra giunca è zoppa,
o per lo meno gobba.
</p>

<p>
— Mi pare però che navighi bene, vecchio mio.
</p>

<p>
— Infatti tiene il mare a meraviglia, capitano.
</p>

<p>
— Lascia andare; più tardi spiegheremo da cosa dipenda
questo difetto che prima non ho mai osservato. Prendi la ribolla,
Horn.
</p>

<p>
— La rotta? chiese il marinaio, salendo sul cassero.
</p>

<p>
— Nord-nord-ovest, dritto all’isola Wessel. Uhm! il tempo
si abbuia ed avremo mar grosso fra poche ore.
</p>

<p>
— L’ho notato anch’io, signor Wan-Stael. Se il vento
raddoppierà, prenderemo terzaruoli.
</p>

<p>
I due lupi di mare non s’ingannavano.
</p>

<p>
All’estremità meridionale del golfo di Carpentaria s’accumulavano
rapidamente delle masse di vapori di tinta
oscura, ma coi margini color del rame, e si distendevano pel
cielo, minacciando di coprirlo fino agli estremi limiti dell’orizzonte.
</p>

<p>
<span class="pagenum" id="Page_88">[88]</span>
</p>

<p>
Da quella direzione soffiavano, ad intervalli, delle folate
di vento caldo provenienti senza dubbio dalle ardenti regioni
del continente e forse da quel grande deserto di pietre che
occupa buona parte di quella grande terra.
</p>

<p>
Anche il mare cominciava ad agitarsi e le sue onde perdevano
la loro brillante tinta azzurra, diventando giallo-sporche
e si coprivano di spuma.
</p>

<p>
Alle sette di sera, mentre il sole radeva già l’orizzonte,
verso il sud cominciarono a rullare i primi tuoni e qualche
lampo guizzò in mezzo alle masse vaporose. Il vento quasi
subito accrebbe di violenza, fischiando fra il sartiame e l’alberatura
della nave, sollevando delle forti ondate le quali si
cozzavano fra di loro con cupi muggiti.
</p>

<p>
— Brutta notte, disse il capitano a Cornelio e ad Hans
che osservavano l’avanzarsi delle nubi. Fortunatamente il
golfo di Carpentaria è ampio e non ha dei banchi pericolosi
che intorno alle isole Eduard Pellew, ed i frangenti e le scogliere
corallifere dello stretto di Torres sono assai lontane.
</p>

<p>
— Prendiamo terzaruoli, zio?
</p>

<p>
— Sarà cosa prudente il farlo. Aiutatemi, giovanotti, ed
anche tu, Lu-Hang.
</p>

<p>
Le rande, che avevano uno sviluppo notevolissimo, potevano
sbandare la <i>giunca</i> al punto da farle imbarcare acqua
sul tribordo, se la loro superficie non veniva diminuita ed il
vento aumentava.
</p>

<p>
Il capitano ed Hans s’affrettarono a prendere terzaruoli
sulla vela di trinchetto, e Cornelio ed il Chinese su quella di
maestra. Questa manovra che consiste nell’abbassare il picco,
ossia il pennone superiore, dopo d’aver imbrogliate le due
vele triangolari superiori, chiamate contro-rande, e nell’annodare
delle cordicelle, diminuendo la superficie delle vele
inferiori di una metà o di un terzo, fu tosto eseguita, malgrado
le furiose scosse che subiva la <i>giunca</i> ed i soffi impetuosi
del vento.
</p>

<p>
La nave, che era fortemente inclinata sul tribordo, si
raddrizzò alquanto, ma subito ricadde mentre nella stiva si
udiva un sordo muggito.
</p>

<p>
— Che cos’è? chiese il capitano, stupito ed inquieto. Avete
udito, voi?
</p>

<p>
— Sì, disse Cornelio, che tendeva gli orecchi. Ho udito
<span class="pagenum" id="Page_89">[89]</span>
uno strano fragore. Che ci sia qualcuno nella stiva? Forse
dei selvaggi nascosti?
</p>

<p>
— Non è possibile; li avremmo veduti quando abbiamo
levata la zavorra.
</p>

<p>
Ad un tratto si battè la fronte ed impallidì:
</p>

<p>
— Gran Dio! mormorò.
</p>

<p>
— Cos’hai, zio? chiesero Hans e Cornelio.
</p>

<p>
— Wan-Horn! gridò invece il capitano. Ti sembra che la
<i>giunca</i> si sia abbassata?
</p>

<p>
— Cosa volete dire, signore? chiese il vecchio marinaio.
</p>

<p>
— La sua immersione è sempre uguale a poppa?
</p>

<p>
Wan-Horn si curvò sul coronamento del cassero e guardò
giù. Un grido gli sfuggì.
</p>

<p>
— Capitano! esclamò. Noi andiamo lentamente a picco!
La poppa si è immersa di un mezzo metro da oggi; l’acqua
ha coperto tutto il timone e rade l’orlo inferiore del quadro!
</p>

<p>
— Hans, Cornelio, Lu-Hang, nella stiva! gridò il capitano,
con voce rotta. Triste fatalità che pesa su noi!...
</p>

<p>
Scesero tutti e quattro a precipizio nella stiva, col cuore
stretto da un’angoscia inesprimibile, le fronti imperlate d’un
freddo sudore. Sfuggiti ai denti degli antropofaghi mentre già
si credevano salvi, stavano ora per venire inghiottiti dai flutti
del golfo di Carpentaria, e nel momento in cui la tempesta
stava per assalirli!...
</p>

<p>
Giunti in fondo alla scala, s’arrestarono. Wan-Stael, che
era dinanzi a tutti, aveva messo un piede in acqua.
</p>

<p>
— Un lume!... diss’egli.
</p>

<p>
Lu-Hang, che era l’ultimo, risalì in coperta, scese nel
quadro di poppa e ritornò con una lanterna accesa.
</p>

<p>
— La stiva è inondata! esclamarono Hans e Cornelio,
impallidendo.
</p>

<p>
Infatti la stiva della <i>giunca</i> era coperta d’acqua, la quale
si precipitava ora verso babordo ed ora verso tribordo con
sordi e paurosi muggiti, frangendosi contro i puntali e contro
i piedi degli alberi di trinchetto e di maestra. Come era entrata?...
Si era aperta una via d’acqua in causa della cattiva
costruzione della nave o qualche madiere si era spezzato durante
l’arenamento?...
</p>

<p>
Wan-Stael, pallido per l’emozione, colla fronte aggrottata,
<span class="pagenum" id="Page_90">[90]</span>
gettava sguardi disperati a tribordo, a bordo, a prua ed a
poppa, cercando, ma invano, di scoprire l’apertura.
</p>

<p>
— Ebbene, zio? chiese Cornelio, possiamo ancora salvare
la nave?
</p>

<p>
— È impossibile! rispose Wan-Stael, facendo un gesto di
rabbia. È troppo tardi!
</p>

<p>
— Abbiamo una pompa a bordo.
</p>

<p>
— E qui vi sono ormai duecento botti d’acqua.
</p>

<p>
— Se si potesse turare la falla?
</p>

<p>
— La vedi tu?... E noi non ci siamo accorti prima di
questo nuovo disastro!...
</p>

<p>
— Possiamo cercarla; non vi è che un metro d’acqua per
ora e...
</p>

<p>
— Zitto!...
</p>

<p>
Il capitano si era curvato verso l’acqua, tendendo gli
orecchi. Verso poppa si udiva come un sordo mormorìo che
pareva prodotto dall’irrompere d’una violenta corrente.
</p>

<p>
— È là!... diss’egli. Scendi, Lu-Hang.
</p>

<p>
— Sotto il quadro di poppa? chiese il chinese, sbarazzandosi
della hen-pu (larga casacca dalle ampie maniche) e
dei ken-ku (specie di calzoni usati dai pescatori, pure assai
larghi e che formano sul ventre una doppia piega).
</p>

<p>
— Sì, all’estremità del paramezzale, verso bordo.
</p>

<p>
Il pescatore s’immerse e si diresse verso poppa, portando
seco la lanterna. Lo si vide curvarsi, immergendo il braccio
destro, poi ritornare correndo, malgrado le ondate che si
precipitavano da una estremità all’altra della stiva.
</p>

<p>
— Capitano, diss’egli, con accento di terrore. Qualcuno
ci ha traditi.
</p>

<p>
— Cosa vuoi dire?
</p>

<p>
— Che la nave è stata, come dite voi, sabordata.
</p>

<p>
— Forata da qualcuno?
</p>

<p>
— Sì, capitano, ed ho sentito sotto la mano una scure
ancora infissa nel legno.
</p>

<p>
— Ma chi vuoi che sia stato a fare quel foro?
</p>

<p>
— Il selvaggio, signore.
</p>

<p>
— Ah!... il miserabile!... gridò Wan-Stael. Sì, ora comprendo:
quell’infame, dopo d’aver reciso le catene delle ancore,
ha sabordata la <i>giunca</i> per impedirci di fuggire. È vasta
l’apertura?
</p>

<p>
<span class="pagenum" id="Page_91">[91]</span>
</p>

<figure class="figcenter"><a id="fill-091"></a>
  <img src="images/ill-091.jpg" alt="&nbsp;">
</figure>

<p>
<span class="pagenum" id="Page_93">[93]</span>
</p>

<p>
— Le onde devono averla ingrandita, poichè ha un diametro
di mezzo metro.
</p>

<p>
— Allora siamo perduti. La nostra pompa non riuscirà a
vincere l’acqua che entra.
</p>

<p>
Risalì in coperta. Le tenebre erano allora calate, ed il
golfo di Carpentaria offriva uno spettacolo pauroso.
</p>

<p>
Larghe ondate, colle creste coperte di candida spuma, salivano
dal sud con lunghi muggiti, frangendosi impetuosamente
contro i fianchi della <i>giunca</i>, la quale si sollevava penosamente,
scricchiolando.
</p>

<p>
Il vento non più frenato, urlava su tutti i toni, strideva
attraverso al sartiame, fischiava fra i boscelli delle manovre
correnti, ruggiva fra le vele che sbatteva in tutti i sensi, non
avendo una direzione costante, e laggiù, verso le coste della
Terra d’Arnheim e quelle di Torres, lampeggiava e tuonava.
</p>

<p>
Frequenti colpi di mare, superando le murate, si rompevano
sulla coperta della nave, correndo all’impazzata
verso prua o verso poppa e sfuggendo, col fragore di una
cateratta, attraverso gli ombrinali<a class="tag" id="tag7" href="#note7">[7]</a> di tribordo e di babordo.
</p>

<p>
Il vecchio Horn, quantunque rimasto solo in coperta,
affrontava serenamente e senza impallidire l’uragano. Ritto
sul cassero, coi capelli e la lunga barba bianca arruffati
dal vento, colle mani strette attorno alla ribolla del timone,
guidava intrepidamente l’affondante nave.
</p>

<p>
— Wan-Horn, disse il capitano, raggiungendolo. La giunca
ci affonda sotto i piedi.
</p>

<p>
— Con questa tempesta che ci assale?
</p>

<p>
— Il selvaggio l’ha sabordata e l’acqua entra come un
torrente.
</p>

<p>
— Ah!... la canaglia! Cosa volete fare, signore? Se la
costa fosse vicina si potrebbe tentare di raggiungerla e spingere
la <i>giunca</i> sui banchi.
</p>

<p>
— La terra di Torres è a cento miglia da noi e la <i>giunca</i>,
fra un’ora, s’immergerà negli abissi del golfo.
</p>

<p>
— Non ci sarebbe il tempo necessario per costruire una
zattera?
</p>

<p>
<span class="pagenum" id="Page_94">[94]</span>
</p>

<p>
— Con queste onde? Anche se il tempo ci fosse, tale costruzione
sarebbe assolutamente impossibile.
</p>

<p>
— Volete tentare la sorte colla scialuppa? Resisterà alla
tempesta?
</p>

<p>
— Con l’aiuto di Dio, speriamo di vincere anche questa
terribile prova.
</p>

<p>
— Miserabile selvaggio!
</p>

<p>
— I rimpianti sono inutili, Horn: bisogna agire prima
che la nave ci affondi sotto i piedi.
</p>

<p>
— Non dimenticate le armi; chissà dove approderemo!...
</p>

<p>
— Saranno le prime a essere imbarcate. Cornelio, Hans,
Lu-Hang, seguitemi!...
</p>

<div class="chapter">
<p>
<span class="pagenum" id="Page_95">[95]</span>
</p>

<h2 id="cap10">CAPO X.
<span class="smaller">L’uragano</span></h2>
</div>

<div>
<img class="drop-cap" src="images/ill-095.jpg" alt="&nbsp;">
</div>

<p>
Un triste destino pesava sui disgraziati
pescatori di <i>trepang</i>.
</p>

<p>
Dopo d’aver perduto l’equipaggio,
sterminato dai mangiatori di
carne umana della costa australiana;
dopo di aver veduto disperdere
i depositi di <i>olutarie</i>, che rappresentavano
per loro e per l’armatore
chinese di Timor una vera fortuna,
e di essere sfuggiti miracolosamente
all’abbordaggio di quei feroci selvaggi,
stavano per venire inghiottiti
dalle onde del golfo di Carpentaria.
</p>

<p>
Se il mare si fosse mantenuto
tranquillo come nei giorni precedenti, non si sarebbero inquietati
troppo per la perdita di quel pesante vascello che
non potevano più maneggiare con un così scarso numero di
braccia, quantunque si trovassero in una regione pericolosissima,
<span class="pagenum" id="Page_96">[96]</span>
poco nota anche attualmente, irta di scogliere e di banchi
sottomarini e popolata di selvaggi gli uni peggiori degli altri,
e quasi tutti grandi amatori di carne umana allo spiedo o
alla salsa verde.
</p>

<p>
Avventurarsi però con simile notte, su quel golfo che la
tempesta sollevava su di una semplice scialuppa, era tal cosa
da spaventare i più audaci marinai. Avrebbe potuto resistere
quella fragile imbarcazione che non misurava che sei metri
di lunghezza e che stazzava a mala pena otto tonnellate, ai
tremendi colpi di mare ed alla furia del vento? Avrebbero
riveduto il sole dell’indomani?
</p>

<p>
Tali erano le inquietudini che tormentavano il capitano
e Wan-Horn, più pratici di tutti in fatto di cose marinaresche
e sopratutto d’uragani. Pure quei due arditi lupi di
mare non si perdevano d’animo, e per non spaventare i loro
giovani compagni cercavano di mostrarsi tranquilli e fiduciosi.
</p>

<p>
Del resto ormai la <i>giunca</i> era perduta e bisognava assolutamente
abbandonarla e senza perdere tempo. L’acqua entrava
con sordo fragore, avendo ormai allargata la falla e la
trascinava rapidamente a picco.
</p>

<p>
Già cominciava a oscillare e le onde montavano facilmente
sulla coperta, balzando sopra le murate. Nel quadro di
poppa, ove erano le cabine di Wan-Stael, di Cornelio e di
Hans, l’acqua aveva fatto la sua comparsa ed ora stava per
occupare la camera comune di prua, riserbata, un tempo, all’equipaggio
chinese.
</p>

<p>
I quattro olandesi e Lu-Hang si affrettavano. Avevano già
portato in coperta i fucili, alcune scuri, provviste di polvere
e di palle, una certa quantità di viveri bastanti per una
settimana, un barilotto d’acqua della capacità di ottanta
litri, alcuni remi, un piccolo albero, una vela ed alcune
coperte.
</p>

<p>
— Imbarca! comandò il capitano.
</p>

<p>
In pochi istanti tutti quegli oggetti furono collocati nella
scialuppa, assicurati con funi, ed i viveri, le armi e le munizioni
avvolti accuratamente in una grossa tela cerata.
</p>

<p>
— Caliamola dalle grue di poppa, disse il capitano.
</p>

<p>
— Le onde non la sfracelleranno contro la nave? chiese
Wan Horn.
</p>

<p>
<span class="pagenum" id="Page_97">[97]</span>
</p>

<figure class="figcenter"><a id="fill-097"></a>
  <img src="images/ill-097.jpg" alt="&nbsp;">
</figure>

<p>
<span class="pagenum" id="Page_99">[99]</span>
</p>

<p>
— Lu-Hang e Cornelio scenderanno assieme e cercheranno
di tenerla lontana. Aiutatemi, amici!
</p>

<p>
Riunirono le loro forze e alzarono la scialuppa sul capo
di banda della murata poppiera, legando i paranchi delle
grue alle banchine.
</p>

<p>
— Salite! gridò Horn.
</p>

<p>
Il giovine chinese e Cornelio s’imbarcarono e la scialuppa
fu calata in mare, lasciando scorrere le funi dei paranchi.
Appena toccò acqua, un’onda la prese e l’alzò, ma essendo
stata abbassata sottovento, invece di venire spinta contro il
fianco della <i>giunca</i>, fu portata al largo finchè lo consentivano
la lunghezza delle gomene.
</p>

<p>
— Resiste? chiese Wan-Stael.
</p>

<p>
— Balza sulle onde a meraviglia, zio, gridò Cornelio.
</p>

<p>
— Imbarca acqua?
</p>

<p>
— No, finora.
</p>

<p>
— Scendi, Hans.
</p>

<p>
Il giovanotto s’aggrappò ad un paranco e tenendosi ben
stretto, per non venire portato via dalle onde, raggiunse felicemente
il fratello. Wan-Horn, malgrado la sua tarda età, lo
seguì, quindi scese il capitano.
</p>

<p>
— Lasciate andare! gridò questi.
</p>

<p>
Le due funi furono sciolte e la scialuppa, non più trattenuta,
fu portata via da un’onda gigantesca.
</p>

<p>
Era tempo. La <i>giunca</i>, già piena d’acqua fino alla sottocoperta,
affondava rapidamente, trascinata negli abissi marini
dall’enorme peso che conteneva.
</p>

<p>
S’alzava però ancora faticosamente sulle onde, ma erano
gli ultimi sforzi. Ben presto l’acqua della stiva irruppe sul
ponte, mentre quella esterna, superate le murate, si riversava
a babordo ed a tribordo, quasi fosse impaziente d’inghiottire
la preda.
</p>

<p>
Per alcuni istanti, alla livida luce d’un lampo, fu vista
emergere ancora una volta la prua, poi la nave sparve fra le
onde, formando un vortice gigantesco.
</p>

<p>
I suoi alberi oscillarono un momento fra le onde che li assalivano
con furore senza pari, poi s’immersero entro quella
specie d’imbuto mobile e più nulla si vide.
</p>

<p>
L’<i>Hai-Nam</i> era scesa negli umidi baratri del golfo di Carpentaria
e forse stava fracassandosi sulle scogliere del regno
dei coralli.
</p>

<p>
<span class="pagenum" id="Page_100">[100]</span>
</p>

<p>
— Povera nave! esclamò il capitano con voce commossa,
e forse... noi ti seguiremo!...
</p>

<p>
Intanto la scialuppa s’allontanava rapidamente dal luogo
del naufragio, sospinta dalle onde che salivano dall’estremità
meridionale di quell’ampio golfo.
</p>

<p>
Wan-Horn si era seduto a timone e Cornelio e Hans,
aiutati dal giovane pescatore, avevano rizzato l’alberetto e
spiegata la vela con due mani di terzaruoli, per dar maggior
stabilità alla fragile imbarcazione.
</p>

<figure class="figcenter"><a id="fill-100"></a>
  <img src="images/ill-100.jpg" alt="&nbsp;">
</figure>

<p>
— Dove ci dirigiamo, signore? chiese il marinaio al capitano.
</p>

<p>
— Cerchiamo di poggiare verso la costa australiana che
è la più vicina. Non oso, con quest’uragano, intraprendere ora
la traversata del golfo, nè di spingermi verso le isole Eduard
Pellew, Wellesley o Groote. Cercheremo più tardi di raggiungere
le spiaggie settentrionali della terra d’Arnheim. Attenti
alla vela, ragazzi miei, e te, Horn, bada ai colpi di mare.
</p>

<p>
— Non lascio la barra, signor Stael.
</p>

<p>
La situazione dei naufraghi dell’<i>Hai-Nam</i> stava per diventare
estremamente pericolosa; si poteva dire che la loro esistenza
era appesa ad un semplice filo, il quale poteva da un
istante all’altro spezzarsi.
</p>

<p>
<span class="pagenum" id="Page_101">[101]</span>
</p>

<p>
L’uragano si scatenava allora con furia incredibile. Alla
notte tenebrosa era successa una notte di fuoco! I lampi si
seguivano quasi senza interruzione, squarciando le masse di
vapori che s’accavallavano confusamente nella profondità del
cielo, correndo all’impazzata verso lo stretto di Torres.
</p>

<p>
Tuoni formidabili, assordanti, che cominciavano verso il
sud e che si propagavano verso il nord con una intensità
straordinaria, echeggiavano senza posa, gareggiando coi ruggiti,
cogli ululati e coi fischi del vento e coi muggiti e gli
scrosci delle onde.
</p>

<p>
La scialuppa, vero giocattolo perduto su quel vasto golfo
che potrebbe chiamarsi un vero mare, poichè per estensione
supera i più vasti, subiva delle spaventevoli oscillazioni. Ora
veniva scagliata furiosamente sulla cima delle immense ondate,
sulle quali si librava per un miracolo d’equilibrio fra i
nembi di spuma, ora veniva trascinata ne’ profondi avvallamenti,
veri baratri entro i quali pareva che ad ogni istante
dovesse scomparire ed ora si rovesciava impetuosamente sul
babordo o sul tribordo, tuffando i margini nel seno di quei
giganteschi marosi.
</p>

<p>
Pareva un trastullo in mano di giganti; pure resisteva a
meraviglia. Colla sua vela ridotta a minime proporzioni, galleggiava
come fosse un pezzo di sughero od un battello insommergibile
e saliva intrepida le ondate e pure intrepida le
discendeva.
</p>

<p>
Il capitano, colla scotta della vela in mano, a capo scoperto,
coi capelli al vento, pallido ma risoluto, sfidava serenamente
la morte che lo minacciava da tutte le parti e impartiva
i comandi con voce sicura; Wan-Horn, aggrappato
alla barra del timone, colla barba arruffata, gli occhi bene
aperti, stava attento alle onde e cercava di evitarle e di non
lasciarsi cogliere di traverso; Hans, Cornelio ed il chinese,
pallidi, un po’ atterriti, s’affannavano a vuotare l’acqua che
irrompeva sui bordi.
</p>

<p>
Wan-Stael, di tratto in tratto li incoraggiava con una
parola o con un gesto e chiedeva:
</p>

<p>
— Avete paura?
</p>

<p>
— No, rispondevano invariabilmente Hans e Cornelio, ma
la loro voce non era più sicura.
</p>

<p>
La scialuppa intanto guadagnava via con estrema rapidità.
<span class="pagenum" id="Page_102">[102]</span>
Spinta dalle onde e dal vento filava come uno steamer lanciato
a tutto vapore, avvicinandosi alla costa australiana, la
quale ormai non doveva essere molto discosta.
</p>

<p>
Se non veniva subissata prima di giungervi, i naufraghi
della <i>giunca</i> potevano sperare di porsi in salvo, poichè le
spiaggie della così detta terra di Torres sono solcate da un
certo numero di fiumi, i quali alle loro foci formano delle
piccole baie.
</p>

<p>
Disgraziatamente Wan-Horn non poteva mantenere la
rotta verso l’est, in causa delle grandi ondate, le quali, salendo
dal sud, prendevano la scialuppa di fianco. Era costretto a
drizzare la prua verso nord-est e talvolta verso il nord, allungando
di tal modo la via di parecchie decine di leghe. Per di
più l’uragano non accennava a calmarsi, anzi tendeva sempre
ad aumentare, mettendo a dura prova il coraggio di quei disgraziati.
Il vento soffiava sempre con impeto irresistibile,
spingendo innanzi a sè veri nembi d’acqua che rubava alle
onde; doveva aver raggiunta una velocità di almeno ventidue
metri per minuto secondo, cifra che acquista nelle tempeste,
ed il mare s’alzava sempre con muggiti più spaventevoli, con
urla impossibili a descriversi, rovesciando verso il nord onde
mostruose, vere montagne d’acqua.
</p>

<p>
Alle due del mattino, per poco la scialuppa non s’immerse.
Presa fra due ondate, dopo di esser stata sollevata in aria a
grande altezza, era stata scagliata fra due baratri che si erano
rinchiusi sopra di essa.
</p>

<p>
Fu un momento terribile: tutti credevano che più mai si
risollevasse e uscisse da quell’abisso.
</p>

<p>
Cornelio e Hans avevano gettate due grida disperate, ritenendosi
perduti, ma una terza onda l’aveva tosto ripresa scagliandola
più innanzi, quantunque fosse già quasi piena
d’acqua. Alle tre, un’altra onda, investendola di fianco, la rovesciava;
ma Wan-Horn, che non abbandonava la barra,
l’aveva rialzata con un colpo di timone, mentre il capitano,
che non perdeva il suo sangue freddo, aveva lasciato filare
rapidamente la scotta della vela.
</p>

<p>
Quasi nel medesimo istante, Cornelio, che si trovava a
prua, segnalava una costa.
</p>

<p>
L’aveva veduta al balenar d’un lampo, ma l’oscurità era
subito ripiombata su quel mare procelloso, nascondendola agli
sguardi del capitano.
</p>

<p>
<span class="pagenum" id="Page_103">[103]</span>
</p>

<p>
— Sei certo di non esserti ingannato, Cornelio? chiese
questi.
</p>

<p>
— No, zio, l’ho veduta perfettamente.
</p>

<p>
— Dinanzi a noi?
</p>

<p>
— Verso il nord-est.
</p>

<p>
— Lontana?
</p>

<p>
— Forse tre miglia.
</p>

<p>
— È la costa della Terra di Torres; badiamo a non urtare
contro qualche scogliera, Horn.
</p>

<p>
— Sono pronto a virare di bordo, signore.
</p>

<p>
— Approderemo, zio? chiese Hans. Comincio ad avere
paura.
</p>

<p>
— Hai dimostrato fin troppo coraggio per la tua età, povero
ragazzo, ma è l’ultima prova. Se la costa è dinanzi a noi
troveremo un qualche rifugio. La vedi, Cornelio?
</p>

<p>
— No, ma mi pare di udire dei muggiti laggiù, che mi
sembrano prodotti dallo sfasciarsi delle onde contro una costa
od una scogliera.
</p>

<p>
— Che ci siano dei frangenti dinanzi a noi? Navighiamo
in un golfo che è poco conosciuto e che abbonda di scogliere
corallifere.
</p>

<p>
Abbandonò la scotta della vela al giovane pescatore e
malgrado le scosse furiose che subiva la scialuppa, raggiunse
Cornelio. Guardò innanzi a sè, ma non vide che onde mostruose;
però, tendendo gli orecchi udì distintamente dei muggiti
ben diversi da quelli prodotti dalle onde quando s’urtano
fra di loro.
</p>

<p>
— Sì, diss’egli, vi è una terra od una scogliera presso di
noi: attendiamo un lampo.
</p>

<p>
Non aspettò molto. Poco dopo un lampo abbagliante solcava
le tempestose nubi, illuminando il golfo fino agli estremi
limiti dell’orizzonte. Un comando precipitato uscì dalle labbra
dell’olandese.
</p>

<p>
— Scogliera dinanzi a noi!.... All’orza la barra, Wan-Horn!
</p>

<p>
Il vecchio marinaio ricacciò la barra a babordo senza
perdere un istante, e la scialuppa fuggì verso il nord, mentre
il chinese lasciava scorrere tutta la scotta della vela.
</p>

<p>
Al chiarore di quel lampo, Wan-Stael e Cornelio avevano
veduto una scogliera ergersi fra le onde, a soli cinquecento
<span class="pagenum" id="Page_104">[104]</span>
passi dalla scialuppa. Un momento di ritardo od una falsa manovra
e si sfracellavano su quei frangenti.
</p>

<p>
— Siamo salvi per miracolo, disse il capitano. Ma dove
sarà la costa?...
</p>

<p>
— Non può essere lontana, zio.
</p>

<p>
— Ma io non la scorgo all’est, Cornelio. Dovremo lottare
fino all’alba fra queste onde che sembrano ansiose d’inghiottirci?
Potremo noi resistere fino allora?...
</p>

<p>
— Zio! esclamò Hans. Guarda laggiù!...
</p>

<p>
— Cosa vedi?
</p>

<p>
— Un vivo chiarore; non lo scorgi tu?
</p>

<p>
— Un chiarore!... I fanali di qualche nave forse?
</p>

<p>
— No, si direbbe un incendio.
</p>

<p>
Tutti volsero gli sguardi nella direzione indicata dal giovanotto,
e scorsero infatti ad una grande distanza, una luce
strana che spiccava vivamente fra la profonda oscurità.
</p>

<p>
Non pareva prodotta da un incendio, come aveva dapprima
creduto Hans, ma non si poteva lì per lì spiegarla.
</p>

<p>
Era una specie di nebbia luminosa che aveva dei riflessi
d’argento e d’oro, e sotto di essa si vedevano agitarsi delle
masse strane, che parevano d’argento fuso, venato di verde
pallido o solcato da striscie di porpora.
</p>

<p>
— Cosa succede laggiù? chiesero Hans e Cornelio.
</p>

<p>
— Si direbbe che il mare fiammeggia, disse Wan-Horn,
che si era alzato, pur tenendo sempre, fra le robuste mani, la
barra del timone.
</p>

<p>
— Che avvenga qualche fenomeno a noi sconosciuto? si
chiese il capitano.
</p>

<p>
— O che arda, su qualche costa, una grande foresta?
chiese Cornelio.
</p>

<p>
— Si vedrebbero delle fiamme, disse il capitano. E poi
con questo vento impetuoso, le scintille si eleverebbero a
grande altezza, mentre io non ne scorgo.
</p>

<p>
— Che avvenga laggiù qualche eruzione vulcanica?
</p>

<p>
— Io non ho mai veduto alcun vulcano su queste coste,
Cornelio.
</p>

<p>
— E poi, disse Wan-Horn, quella luce sarebbe alta, mentre
appare a fior d’acqua.
</p>

<p>
— Si direbbero onde luminose, disse il capitano, dopo
d’aver osservato con maggior attenzione. Guarda, Horn, come
si agitano, s’alzano, si abbassano e si sfasciano.
</p>

<p>
<span class="pagenum" id="Page_105">[105]</span>
</p>

<figure class="figcenter"><a id="fill-105"></a>
  <img src="images/ill-105.jpg" alt="&nbsp;">
</figure>

<p>
<span class="pagenum" id="Page_107">[107]</span>
</p>

<p>
— Sono onde che si rompono, capitano.
</p>

<p>
— Contro una costa?
</p>

<p>
— Ne sono certo.
</p>

<p>
— Ma da cosa deriva adunque quell’intenso chiarore?
</p>

<p>
— Lo sapremo ben presto, capitano. L’uragano ci spinge
in quella direzione.
</p>

<p>
La scialuppa infatti filava verso quella luce misteriosa, la
quale si estendeva come un’immensa fascia dal nord al sud.
Quel fenomeno stranissimo, inesplicabile pel momento, subiva
delle forti ondulazioni, pur mantenendo sempre la sua linea
quasi diritta; ora s’alzava, ora s’abbassava, si raddrizzava in
forma di molteplici punte o di creste e lanciava in aria una
specie di nebbia scintillante, ma che aveva pure delle bizzarre
vibrazioni.
</p>

<p>
In mezzo a quella luce argentea, si vedevano guizzare
linee che parevano di fuoco o si vedevano dei bagliori d’oro
che tosto scomparivano per apparire più lontani.
</p>

<p>
Già la scialuppa non era lontana che due o tre miglia,
quando il capitano esclamò:
</p>

<p>
— Una costa laggiù!
</p>

<p>
— Dietro quel fuoco? chiese Cornelio.
</p>

<p>
— Non è un fuoco; è una splendida fosforescenza marina:
ecco là le onde luminose che si sfasciano sulle scogliere
e che lanciano in aria la loro spuma fosforescente. Attenzione,
Wan-Horn! La barra sempre in mano!...
</p>

<div class="chapter">
<p>
<span class="pagenum" id="Page_109">[109]</span>
</p>

<h2 id="cap11">CAPO XI.
<span class="smaller">L’isola di Corallo</span></h2>
</div>

<div>
<img class="drop-cap" src="images/ill-109.jpg" alt="&nbsp;">
</div>

<p>
Uno dei più splendidi fenomeni che
s’ammirano sugli oceani è senza
dubbio la fosforescenza marina, la
quale è, a seconda dei climi e della
minore o maggiore quantità di molluschi
che popolano le acque, più o
meno intensa, più o meno splendida.
</p>

<p>
Come è facile immaginarsi, non
è visibile che di notte, quando i
flutti diventano così neri che sembrano
d’inchiostro, e sopratutto
riesce più ammirabile quando manca
la luna e le stelle sono coperte
delle nubi.
</p>

<p>
Allora tutto d’un tratto, dai profondi abissi si vedono a
salire degli strani bagliori, dei punti luminosi, delle linee di
fuoco, o dei circoli, o dei gruppi, i quali diventano rapidamente
più brillanti.
</p>

<p>
<span class="pagenum" id="Page_110">[110]</span>
</p>

<p>
Vanno, vengono, si agitano, si raggruppano, formando
degli strani disegni o si sciolgono: qua sono bagliori d’un
rosa pallido, più oltre d’un azzurro brillante, o rossi o giallognoli.
A poco a poco coprono il mare, le luci si fondono,
le acque s’impregnano di quei bagliori e pare che giù, nei
profondi e misteriosi baratri dell’oceano, splenda una luna, o
una lampada elettrica d’una potenza incalcolabile.
</p>

<p>
Chi sono i produttori di quella luce? Dei molluschi gelatinosi,
senza consistenza, che sembrano per lo più ombrelli
stravaganti forniti di certe code ancora più strane, di tentacoli
lisci o piumati o coperti di ventose o pesci che sembrerebbero
muniti di lanterne.
</p>

<p>
Si chiamano anemoni alcuni di quei molluschi, altri pelagie,
ed i pesci fosforescenti <i>scopelus, ergyropeletas, chauliodas</i>,
ecc.
</p>

<p>
Ma una fosforescenza ancora più meravigliosa è quella
prodotta dalle nottiluche, molluschi piccolissimi, invisibili per
lo più, aventi la forma d’una pesca, con un’appendice mobile,
rivestita d’una membrana resistente. Salgono alla superficie a
milioni e milioni e saturano le acque.
</p>

<p>
Non si sa ancora se quei piccolissimi organismi siano di
natura animale o vegetale; si sa solo che la loro fosforescenza
è dovuta ad una sostanza particolare che ricopre il loro corpo
e che pare s’accenda contraendosi.
</p>

<p>
Comunque sia, quale spettacolo offre l’oceano, quando è
invaso da queste nottiluche!... La superficie scintilla come se
fosse sparsa da migliaia di pagliuzze d’argento o come se
sotto di essa scorrano getti di metallo liquefatto, di ferro, di
oro, d’argento o di zolfo fiammeggiante.
</p>

<p>
Gettate in mare un oggetto qualsiasi e vedrete sprizzare
delle scintille o che sembrano tali; spingete la nave attraverso
a quel mare, ed a prua, a babordo, a tribordo vedete
balenare lampi luminosi, o scorrere qua e là ondate di punti
luccicanti, mentre a poppa si estende una striscia che pare
fiammeggiante e che si conserva a lungo.
</p>

<p>
Ma il fenomeno è più ammirabile quando il mare è agitato.
Allora sono le onde che diventano luminose; pare che
non siano più d’acqua, ma di fosforo liquefatto.
</p>

<p>
Ogni volta che si urtano, quei bagliori diventano più
intensi, salgono, scendono, si mescolano confusamente, intrecciando
<span class="pagenum" id="Page_111">[111]</span>
linee d’oro e d’argento, e la spuma che rimbalza
è pure luminosa. Se poi si frangono contro una costa ripida
o contro una scogliera, sembra allora che intorno a quella
terra o quelle rocce avvampi un incendio e s’alza una
specie di nebbia luccicante, d’un effetto sorprendente, meraviglioso.
</p>

<p>
Tale era il fenomeno che aveva cotanto sorpresi i naufraghi
della giunca. Wan-Stael, per la grande distanza, non
si era subito accorto di cosa si trattava, ma ora che la scialuppa
era vicino non poteva più ingannarsi.
</p>

<p>
Le onde fosforescenti, rompendosi con furia incredibile
contro la costa segnalata, scagliavano in alto la schiuma
satura di quei microscopici organismi fosforescenti, ed il vento,
mantenendola per qualche istante sollevata, la faceva splendere
come una nebbia luminosa.
</p>

<p>
— È mirabile quella fosforescenza! esclamò Cornelio. Non
ne ho mai veduto una così intensa.
</p>

<p>
— Ed è doppiamente superba con questa tempesta, disse
il capitano. Ringraziamo queste nottiluche che ci hanno fatto
scorgere a tempo la costa australiana. Lu-Hang, preparati a
far cadere la vela.
</p>

<p>
— Sperate di trovare un rifugio sotto la costa, signor
Stael? chiese Wan-Horn.
</p>

<p>
— Lo spero, ma non posso essere certo. Io non so dove
l’uragano ci ha spinti.
</p>

<p>
— Fuori del golfo, no di certo.
</p>

<p>
— Dio non lo voglia! Piuttosto di trovarmi nello stretto
di Torres con questo tempaccio, preferirei cadere in mezzo
ad una scogliera deserta.
</p>

<p>
— E credo che ci troviamo presso una scogliera deserta,
signor Stael, disse Wan-Horn, che si era bruscamente
alzato.
</p>

<p>
— Non è la costa australiana quella che sta dinanzi
a noi?
</p>

<p>
— No, è una lunga linea di frangenti.
</p>

<p>
— Non t’inganni, Horn? chiese il capitano con ansietà.
</p>

<p>
— No, li ho veduti al chiarore d’un lampo, mentre voi
discorrevate col signor Cornelio.
</p>

<p>
— Saremo adunque costretti a virare al largo e riprendere
la lotta colla tempesta?
</p>

<p>
<span class="pagenum" id="Page_112">[112]</span>
</p>

<p>
— No, capitano: forse là troveremo un rifugio migliore
di quello che può offrire una baia della costa australiana. Se
non mi sono ingannato, io ho veduto un <i>atollo</i> e anche degli
alberi.
</p>

<p>
— Aperto?...
</p>

<p>
— Sì, ho scorto un canale aperto attraverso i coralli.
Aspettiamo un lampo, capitano.
</p>

<figure class="figcenter"><a id="fill-112"></a>
  <img src="images/ill-112.jpg" alt="&nbsp;">
</figure>

<p>
— È un porto questo <i>atollo</i>? chiesero Hans e Cornelio.
</p>

<p>
— Ed è uno dei più sicuri, rispose il capitano. Se
laggiù esiste, vedrete di quali costruzioni sono capaci i
coralli.
</p>

<p>
— Guardate!... gridò Wan-Horn.
</p>

<p>
Un lampo abbagliante illuminava il tempestoso golfo e
la linea dei frangenti contro la quale si sfasciavano le onde
luminose.
</p>

<p>
— Avete veduto? chiese il marinaio.
</p>

<p>
— Sì, disse il capitano, respirando. In mezzo alla scogliera
<span class="pagenum" id="Page_113">[113]</span>
ho veduto l’<i>atollo</i> circondato d’alberi e anche il canale.
Governa sempre dritto colla prua all’est.
</p>

<p>
— Resisterà la scialuppa alle contro-ondate?
</p>

<p>
— Se non è andata a picco fra queste enormi onde, supererà
vittoriosamente anche quelle. Cornelio, apri bene
gli occhi; vi possono essere delle scogliere dinanzi all’<i>atollo</i>.
</p>

<p>
— Le onde luminose ce le mostreranno, zio mio.
</p>

<p>
La scialuppa spinta dal vento e portata dalle onde che
correvano verso i frangenti, s’avvicinava rapidamente all’atollo
segnalato, che la nebbia luminosa, prodotta dal polverizzarsi
dei flutti, rendeva ormai visibile.
</p>

<p>
In breve si trovò in mezzo a quella splendida fosforescenza.
Le onde scintillavano come se fossero sature di pagliuzze
d’argento o di zolfo liquefatto, spruzzando i naufraghi
di quei microscopici molluschi i quali rilucevano, per qualche
tempo, anche fuori dell’acqua.
</p>

<p>
La scia della scialuppa spiccava nettamente in mezzo
alla cupa notte e pareva che fiammeggiasse attraverso alle
ondate, indicando la rotta percorsa.
</p>

<p>
Il capitano e Cornelio, curvi sulla prua, mentre Hans ed
il pescatore stavano alla vela, esaminavano attentamente le
acque per non urtare contro qualche scogliera a fior d’acqua,
la quale avrebbe infallantemente sfasciata di colpo la debole
imbarcazione.
</p>

<p>
L’<i>atollo</i> non era più che a tre o quattrocento passi. Era
una specie d’isolotto circolare che misurava una circonferenza
di forse un quarto di miglia, ma quale bizzarra
forma!... Pareva un anello, largo trenta o quaranta metri,
basso assai, con un’apertura verso il sud-ovest, ma assai
stretto. Nell’interno si vedeva una specie di lago, le cui acque
erano pure fosforescenti.
</p>

<p>
Degli alberi, che la bufera incurvava furiosamente, si
agitavano intorno a quell’isolotto e si vedevano le onde a
rompersi ai piedi dei tronchi.
</p>

<p>
Al nord ed al sud, due file di scogliere si staccavano, prolungandosi
in quella direzione per parecchie miglia.
</p>

<p>
Il mare era tempestosissimo intorno a quell’isolotto ed
ai frangenti. Le onde si scagliavano con furia estrema contro
quegli ostacoli, con muggiti e scrosci spaventevoli, rompendosi,
<span class="pagenum" id="Page_114">[114]</span>
indietreggiando, ritornando alla carica con maggior foga, ma
senza vincerli.
</p>

<p>
— Attento al passo, Wan-Horn! gridò il capitano, che
era diventato pallido.
</p>

<p>
— Vi sono scogliere dinanzi? chiese il marinaio con voce
leggermente alterata.
</p>

<p>
— No.
</p>

<p>
— Speriamo di passare.
</p>

<p>
La scialuppa, sollevata da un’onda mostruosa, fu scagliata
innanzi, verso il canale. S’immerse in un nembo di spuma,
parve che tutto d’un colpo s’inabissasse, ma un’altra onda la
sollevò e la spinse più innanzi.
</p>

<p>
— Governa dritto, Horn! gridò il capitano.
</p>

<p>
Erano ormai entrati nel canale dell’<i>atollo</i>; l’attraversarono
in un lampo e si trovarono nel piccolo mare interno
dell’isolotto.
</p>

<p>
— Giù la vela! comandò Wan-Stael.
</p>

<p>
Hans ed il chinese la fecero cadere, mentre Wan-Horn
cacciava la barra all’orza, spingendo la scialuppa verso la
sponda interna dell’<i>atollo</i>. Quale tranquillità in quel bacino
riparato tutto all’ingiro dalla corona di scogli o meglio da
quel cerchio di roccie corallifere che non dava passaggio
alle onde!... Mentre al di fuori l’uragano imperversava con
tremendi ruggiti e le onde si sfasciavano con furore estremo,
quel laghetto era assolutamente calmo, e la sua superficie,
scintillante per la fosforescenza, appena s’increspava.
</p>

<p>
— Ma dove siamo noi? chiesero Hans e Cornelio.
</p>

<p>
— In un porto sicuro, entro il quale possiamo sfidare i
più tremendi uragani, rispose il capitano.
</p>

<p>
— Ma che isola è questa?
</p>

<p>
— Chi può dirlo? Io non so dove ci troviamo e per ora
non mi curo di saperlo.
</p>

<p>
— Ma è meravigliosa, zio! esclamò Cornelio. Io non ne ho
mai veduta una simile.
</p>

<p>
— Pure nell’Oceano Pacifico sono numerose e ve ne
sono di quelle che sono perfettamente circolari e senza
passaggi.
</p>

<p>
— Con un piccolo mare interno?
</p>

<p>
— Sì, Cornelio.
</p>

<p>
— Sono veri anelli di roccia.
</p>

<p>
<span class="pagenum" id="Page_115">[115]</span>
</p>

<figure class="figcenter"><a id="fill-115"></a>
  <img src="images/ill-115.jpg" alt="&nbsp;">
</figure>

<p>
<span class="pagenum" id="Page_117">[117]</span>
</p>

<p>
— Non di roccia, di corallo, poichè le isole aventi quelle
strane forme sono state costruite dai polipi.
</p>

<p>
— Ma in qual modo? Io so che i polipi coralliferi dell’Oceano
Pacifico costruiscono delle scogliere e anche degli isolotti,
ma non comprendo come possano dare a taluni queste
forme circolari con un mare interno.
</p>

<p>
— La spiegazione è facile, Cornelio. Nell’Oceano Pacifico
si trovano molti vulcani spenti, sommersi da tempi certamente
antichissimi, forse nell’epoca preistorica, quando la crosta terrestre
non si era ancora interamente solidificata.
</p>

<p>
Taluni di questi vulcani spingono le loro vette fino a poche
decine di metri dalla superficie dell’oceano. I polipi coralliferi
un giorno occupano quelle sommità e cominciano le loro costruzioni,
innalzandosi gradatamente.
</p>

<p>
Come tu sai, i vulcani hanno un cratere più o meno circolare
e nel loro interno sono vuoti. I polipi costruendo solamente
sui margini, conservano pure la forma circolare e formano
queste bizzarre isole alle quali fu dato il nome di <i>atolli</i>.
</p>

<p>
Alcuni cratèri però, conservano sui loro margini qualche
profonda spaccatura e non potendo i polipi coralliferi sopportare
delle pressioni troppo enormi, costruiscono solamente là
dove possono vivere, lasciando la spaccatura anche nell’isolotto.
Ecco il motivo per cui alcuni <i>atolli</i>, come il nostro,
hanno un canale.
</p>

<p>
— Sono robuste le costruzioni dei polipi?
</p>

<p>
— Più resistenti delle rocce di porfido, di granito o di
quarzo. È un fenomeno meraviglioso, Cornelio, incredibile!...
Eppure quegli esseri infinitamente piccoli, molli, gelatinosi
elevano delle barriere che i flutti non possono nè distruggere
nè atterrare. Togliendo essi alle onde spumose, uno ad uno,
gli atomi di carbonato di calce per trasformarli in materiali
di costruzione, formano delle rocce che sfidano le più tremende
tempeste.
</p>

<p>
— Non riescono ad abbatterle gli uragani? Mi pare impossibile.
</p>

<p>
— I marosi, è vero, battendo continuamente contro il
corallo e le madrepore, qua e là le demoliscono, ma quelle
distruzioni passeggiere sono un nulla in confronto all’operosità
di quei miliardi di architetti sempre in lavoro di giorno,
di notte, per anni, per secoli.
<span class="pagenum" id="Page_118">[118]</span>
— Sono moltissime le isole costruite da quei meravigliosi
zoofiti?
</p>

<p>
— Si calcola che la superficie di tutte ascenda complessivamente
a circa duemilacinquecento leghe quadrate.
</p>

<p>
— Non sono molte, zio. Io credevo che quasi tutte le isole
dell’Oceano Pacifico posassero sui coralli.
</p>

<p>
— Un tempo lo si credeva, ma oggi si è constatato che
gli zoofiti costruttori non possono vivere a soverchia profondità.
Si diceva che si radunavano anche in luoghi assai profondi
e che là cominciavano le loro costruzioni innalzandosi
gradatamente verso la superficie dell’oceano, mentre non
possono vivere oltre i dodici od i quindici metri sotto le
onde.
</p>

<p>
— Dunque non è esatto quello che si disse da taluni....
</p>

<p>
— Vuoi dire?
</p>

<p>
— Che gli zoofiti, continuando le loro costruzioni, possano
un giorno riunire tutte le isole disseminate sull’Oceano
Pacifico.
</p>

<p>
— È una frottola, Cornelio, poichè, come ti dissi, gli zoofiti
cominciano a costruire sulla cima dei monti o dei vulcani
sottomarini.
</p>

<p>
— Vi sono adunque moltissimi monti e vulcani sottomarini,
nell’Oceano Pacifico.
</p>

<p>
— È vero, Cornelio, ed è per questo che sono numerose
le costruzioni corallifere.
</p>

<p>
— E perchè il Pacifico ha tanti monti sottomarini?
</p>

<p>
— Unicamente perchè in queste regioni le oscillazioni
della crosta terrestre furono meno forti e meno numerose che
nelle contrade ove le terre erano più compatte ed estese;
quindi non avvennero sollevazioni potenti ed i monti non poterono
spingersi fuori dell’acqua.
</p>

<p>
Infatti, rarissime sono le isole madreporiche sollevatesi
nell’Oceano Pacifico, e ciò indica la grande quiete ch’ebbe
questa parte del nostro globo. Se fossero avvenuti, come altrove,
dei potenti sollevamenti, oltre all’Australia esisterebbero
altri continenti od altre grandi isole.
</p>

<p>
— Qualche isola fu però sollevata?
</p>

<p>
— Sì, quella di Tonga-Tabù, per esempio, il cui corallo
apparisce ondulato all’altezza di parecchie centinaia di piedi
dal livello del mare.
</p>

<p>
<span class="pagenum" id="Page_119">[119]</span>
</p>

<p>
— Non possono essere stati gli zoofiti a costruirlo fino a
tale altezza?
</p>

<p>
— No, Cornelio, poichè le isole costruite da loro si arrestano
a fior d’acqua, non potendo, quei piccoli costruttori,
vivere fuori dal loro elemento. Basta, curioso: approfittiamo
della tranquillità che regna in questo <i>atollo</i> e cerchiamo di
dormire qualche ora. Abbiamo bisogno d’un po’ di riposo.
</p>

<div class="chapter">
<p>
<span class="pagenum" id="Page_121">[121]</span>
</p>

<h2 id="cap12">CAPO XII.
<span class="smaller">Lo stretto di Torres</span></h2>
</div>

<div>
<img class="drop-cap" src="images/ill-121.jpg" alt="&nbsp;">
</div>

<p>
L’uragano non cessò d’infuriare durante
il resto della notte. Un vento tremendo
che spirava dal sud, caldo come se
uscisse da un immenso forno acceso
o come fosse prima passato sopra un
deserto infuocato, soffiò continuamente
sopra il golfo di Carpentaria, torcendo,
come se fossero fuscelli di paglia, gli
alberi che crescevano attorno all’isolotto
corallifero.
</p>

<p>
Il tuono non cessò un solo istante
e le onde batterono tutta la notte, con
crescente furore, la scogliera, frangendovisi contro con muggiti
assordanti, formidabili, ma senza scuotere quelle salde
costruzioni.
</p>

<p>
I naufraghi della <i>giunca</i>, che ormai se ne ridevano dei
furori della natura sconvolta, dormirono placidamente nella
<span class="pagenum" id="Page_122">[122]</span>
loro scialuppa, sotto una grande tela cerata e la vela, che li
proteggevano dalla pioggia e dagli spruzzi delle onde.
</p>

<p>
Non si svegliarono che dopo le 9 del mattino, nel momento
in cui la tempesta perdeva rapidamente la sua forza.
</p>

<p>
Le nubi sparivano verso il nord, in direzione dello stretto
di Torres e della Nuova Guinea o Papuasia, spinte innanzi
dalle ultime raffiche, ed uno splendido sole brillava verso la
costa australiana, indorando le onde del golfo di Carpentaria,
le quali però non si erano ancora calmate.
</p>

<p>
Fra gli alberi di cocco che crescevano sull’isola, battaglioni
di pappagalluzzi verdi e rossi, di <i>loris</i> colle penne cremisine
e le gole nere e di piccoli <i>pardalotus</i> colle penne grigie
striate di giallo, cinguettavano o chiacchieravano allegramente,
salutando il sole, mentre alcune <i>bernicle jubate</i>, brutti e sgraziati
volatili, grossi come piccioni, con un collo lungo e sottile,
le piume nere e bianche e le zampe palmate, volavano agilmente
sulle onde o sopra le scogliere, cercando i granchi ed
i pesciolini.
</p>

<p>
— Zio mio! esclamò Hans, che si era arrampicato sull’isolotto.
T’invito a colazione.
</p>

<p>
— Hai trovato qualche animale?... Io lo dubito, non vedendo
che degli uccelli.
</p>

<p>
— Vedo delle noci di cocco che ci daranno un latte
delizioso.
</p>

<p>
— Che non rifiuteremo, Hans. Prendi una scure, vecchio
Horn e andiamo a far cadere qualche noce.
</p>

<p>
— Ve ne sono però poche assai, signor Stael, disse il marinaio.
Che degli australiani siano venuti qui a raccoglierle?
</p>

<p>
— No, le avranno mangiate i granchi ladri; vedo qui una
noce vuota e semi spezzata e le traccie di quei crostacei impresse
su questa leggiera sabbia.
</p>

<p>
— To’! esclamò Hans. Vi sono dei granchi che mangiano
le noci di cocco?
</p>

<p>
— Sì, ragazzo mio, e come sono ghiotti!... Sono granchi
giganteschi, armati di morse potenti e quando scoprono degli
alberi di cocco, s’affrettano ad arrampicarsi sui tronchi ed a
far cadere le noci.
</p>

<p>
— Ma come fanno a romperle, se sono così solide da sfidare
una scure?
</p>

<p>
— Introducono una delle loro morse nel così detto <i>occhio</i>
<span class="pagenum" id="Page_123">[123]</span>
della scorza, e girando intorno aprono un foro. Se non basta,
lo ingrandiscono e vuotano il contenuto delle noci.
</p>

<figure class="figright"><a id="fill-123"></a>
  <img src="images/ill-123.jpg" alt="&nbsp;">
</figure>

<p>
— E si mangiano quei granchi?
</p>

<p>
— Sono squisiti e mi dispiace
di non trovarne uno da offrirti a
colazione. Guarda però attentamente
fra i rami degli alberi,
poichè quei crostacei hanno l’abitudine,
durante il giorno, di
dormire fra le foglie sospesi alle
loro zampe.
</p>

<p>
— Aprirò bene gli occhi,
zio mio.
</p>

<p>
Le sue ricerche furono senza
risultato però, poichè nessun
granchio ladro si trovava sull’isolotto.
Però dieci o dodici noci
furono scoperte, e fatte cadere a
terra e spaccate a colpi di scure.
</p>

<p>
Non essendo però mature,
non diedero che dell’acqua dolce
e assai fresca e un po’ di quella
polpa biancastra, delicatissima,
che somiglia alla crema. Cornelio
e Hans si rifecero cogli uccelli,
abbattendo una dozzina di pappagalluzzi
ed anche una <i>bernicla
jubata</i>, che avevano sorpresa
presso la sponda interna dell’<i>atollo</i>.
</p>

<p>
La colazione quindi non mancò,
anzi fu deliziosissima e tutti
i naufraghi fecero molto onore
all’arrosto, sapientemente cucinato
dai giovani cacciatori.
</p>

<p>
Dopo il mezzodì, il capitano diede il segnale della partenza.
</p>

<p>
L’uragano era cessato e le onde a poco a poco si spianavano
e non erano più pericolose. Fermarsi ancora su quel
deserto isolotto, privo d’acqua dolce, non era il caso, trovandosi
in mezzo ad un golfo di rado visitato dalle navi.
</p>

<p>
<span class="pagenum" id="Page_124">[124]</span>
</p>

<p>
Urgeva invece raggiungere lo stretto di Torres e la Nuova
Guinea, per guadagnare il mare delle Molucche prima che i
viveri venissero a mancare o che scoppiasse qualche nuovo e
più tremendo uragano.
</p>

<p>
Spiegarono la vela, attraversarono il canale ed uscirono
in mare mettendo la prua verso il nord-nord-ovest, per tenersi
lontani da quei pericolosi gruppi d’isole che si estendono nello
stretto di Torres e che sono popolati da selvaggi voracissimi
di carne bianca.
</p>

<p>
Il vento, che frescava dal sud-est, favoriva la rotta della
scialuppa, la quale sormontava agilmente le ondate del golfo,
procedendo con una velocità media di cinque a sei nodi
all’ora.
</p>

<p>
Nessuna nave appariva in alcuna direzione e nessuna isola.
Solamente l’<i>atollo</i> e le sue scogliere emergevano, distendendosi
per tre quarti di miglio dal nord al sud.
</p>

<p>
Non mancavano invece i pesci. Gran numero di velieri,
chiamati con tale bizzarro nome per la loro natatoia dorsale
che spiegano sopra l’acqua e che permette a loro di raccogliere
il vento come fossero muniti d’una vela, sfilavano verso
il nord-nord-ovest, mostrando di quando in quando il loro
corno osseo, arma formidabile della quale si servono fin
troppo. Somigliano ai pesci-spada, ma il loro corno non è
piatto, ma rotondo. Raggiungono dimensioni straordinarie
poichè taluni misurano perfino dodici piedi di lunghezza,
ossia quattro metri.
</p>

<p>
Nemici spietati di tutti i grandi pesci, non temono di assalire
le balene ed i pesci-cani, ferendoli a morte colla loro
arma e se ne sono veduti taluni scagliarsi perfino contro
le navi.
</p>

<p>
Si vedevano pure, guizzare fra le acque, anche numerose
murene, le quali in quei mari raggiungono delle dimensioni
notevoli, e lasciarsi dolcemente cullare moltissime meduse, stravaganti
molluschi, somiglianti a borse rivolte in basso e munite
di tentacoli. Alcune erano grandissime e Cornelio ne
scoprì una che doveva pesare una ventina e più di chilogrammi.
</p>

<p>
— Non ne ho mai veduta una di così grande, disse il
giovanotto. Ha la dimensione di un ombrello.
</p>

<p>
— Ve ne sono anche di maggiori, disse il capitano e che
<span class="pagenum" id="Page_125">[125]</span>
di notte splendono come se nella loro borsa contenessero una
vera lampada elettrica.
</p>

<p>
— Sono gelatinose, quelle meduse? chiese Hans.
</p>

<p>
— Estremamente gelatinose, tanto che non si possono
conservarle. In acqua tu le vedi così belle e gonfie, ma se tu
le prendi ti rimane in mano una specie di straccio incolore.
Una medusa che in acqua pesa dieci chilogrammi, fuori dal
suo elemento non pesa più di cinquanta grammi.
</p>

<p>
— E tu dici, zio, che si sono vedute di quelle grandi
assai? chiese Cornelio.
</p>

<p>
— Di quelle colossali. Quarant’anni fa, nei pressi di Bombay,
il flusso spinse sulla spiaggia una medusa che pesava due
tonnellate ed era così fosforescente, che dapprima fu creduta
un pezzo di cometa.
</p>

<p>
Si dice che il suo splendore era tale, che anche dopo
morta, per parecchie notti illuminò la spiaggia a grande distanza.
</p>

<p>
— Se era così gigantesca, doveva avere dei tentacoli lunghissimi.
</p>

<p>
— Misuravano trenta metri ciascuno.
</p>

<p>
Mentre chiacchieravano, la scialuppa diretta dal vecchio
marinaio, il quale non abbandonava la barra del timone, continuava
ad avanzarsi nel golfo di Carpentaria, dirigendosi
costantemente verso il nord-nord-ovest. Il vento era ridiventato
regolare e la spingeva innanzi con crescente velocità, ma
nessuna terra si scorgeva all’orizzonte, quantunque i naufraghi
aguzzassero continuamente gli sguardi, sperando di scoprire
le prime isole dello stretto di Torres o le spiaggie
australiane.
</p>

<p>
Non avendo potuto salvare gl’istrumenti necessari per
avere la latitudine e la longitudine, non potevano sapere esattamente
dove si trovavano, ma orizzontandosi con una piccola
bussola che avevano portato con loro, erano però certi di
uscire dal golfo e di raggiungere, presto o tardi, il mare delle
Molucche.
</p>

<p>
La giornata trascorse senza che nulla di straordinario accadesse.
Nessuna nave, nessuna barca era apparsa sull’orizzonte
e nessuna terra era stata veduta.
</p>

<p>
Calate le tenebre, come la notte precedente, il mare si
illuminò. Una splendida fosforescenza avveniva sotto le onde,
<span class="pagenum" id="Page_126">[126]</span>
ma prodotta dalle così dette <i>nottiluche miliari</i>, secondo l’opinione
del capitano.
</p>

<p>
Questi infusori sono pure piccolissimi, in forma di foglie
un po’ arrotondate, con un picciuolo piccolo, ma splendono
assai. Raccogliendo una bottiglia d’acqua satura di questi piccoli
esseri, scintilla e dà una luce sufficiente da permettere di
leggere un libro ad un metro di distanza.
</p>

<p>
Quantunque non più nuovo, Hans e Cornelio ammiravano
quello spettacolo sorprendente e immergevano le mani in acqua
per ritirarle coperte di punti luminosi.
</p>

<p>
A mezzanotte però la fosforescenza scomparve e il mare
diventò buio come se fosse coperto di catrame.
</p>

<p>
Alle due, mentre il capitano ed il chinese davano il cambio
a Wan-Horn, ad Hans ed a Cornelio, scorsero verso l’ovest,
ma ad una grande distanza, un punto luminoso che pareva
brillasse a fior d’acqua.
</p>

<p>
— Che sia il fanale di qualche nave? chiese Wan-Horn.
</p>

<p>
— Mi sembra troppo basso, disse il capitano, che lo osservava
con profonda attenzione.
</p>

<p>
— Che sia acceso su qualche barca di selvaggi?
</p>

<p>
— O su qualche isola? Mi sembra un fuoco fisso, vecchio
mio.
</p>

<p>
— Che abbiamo già passato il golfo di Carpentaria?
</p>

<p>
— Non sarei sorpreso. In queste trentasei ore abbiamo
percorsa molta via, specialmente durante la burrasca.
</p>

<p>
— Allora quel punto luminoso può essere il fanale di
qualche nave. Voi sapete che alcune, per evitare il giro dell’Australia,
s’avventurano attraverso i bassifondi dello Stretto
di Torres.
</p>

<p>
— Lo so, Horn, ma io ti dico che non è un fanale, ne
sono certo. To’!... guarda, vedo un altro punto luminoso più
al nord e mi pare che muova incontro al primo.
</p>

<p>
— Allora sono barche montate da selvaggi.
</p>

<p>
— Lo temo.
</p>

<p>
— Brutto incontro, capitano. Se all’alba ci scorgono, ci
daranno la caccia.
</p>

<p>
— Che siano australiani? chiese Cornelio.
</p>

<p>
— Gli australiani non sono marinai e non posseggono
barche, disse il capitano. Gl’isolani dello stretto di Torres e
<span class="pagenum" id="Page_127">[127]</span>
sopratutto i papuasi, ne hanno molte e assai bene attrezzate.
Talvolta intraprendono perfino dei lunghi viaggi.
</p>

<p>
— Senza bussola?
</p>

<figure class="figcenter"><a id="fill-127"></a>
  <img src="images/ill-127.jpg" alt="&nbsp;">
</figure>

<p>
— È un oggetto sconosciuto per loro, ma sanno dirigersi
egualmente e senza tema di smarrirsi. Si regolano colle stelle
e col sole o posseggono un istinto meraviglioso come gli uccelli
emigranti? Ecco quello che s’ignora.
</p>

<p>
— Sono cattivi, gl’isolani dello Stretto?
</p>

<p>
<span class="pagenum" id="Page_128">[128]</span>
</p>

<p>
— Perfidi, Cornelio, e coraggiosi.
</p>

<p>
— Anche i papuasi?
</p>

<p>
— Vi sono alcune tribù che non sono più selvagge, avendo
avuto frequenti contatti coi nostri compatriotti che visitano
sovente il porto di Dorj per acquistare gusci di tartarughe,
<i>trepangs</i>, uccelli del paradiso, nidi di salangana, ecc., ma tutte
le altre non godono buona fama, ed alcune dell’interno sono
antropofaghe.
</p>

<p>
— La nostra situazione adunque non è migliorata.
</p>

<p>
— Abbiamo i nostri fucili e sapremo difenderci. Andate
a riposarvi e non temete; non perderò di vista quei due punti
luminosi.
</p>

<p>
Il vecchio marinaio ed i giovanotti si stesero in fondo alla
scialuppa, su di una coperta di lana, ed il capitano si sedette
a poppa, alla barra del timone, mentre il pescatore si sedeva
presso la scotta della vela.
</p>

<p>
I due punti luminosi brillavano sempre sull’oscuro orizzonte,
quantunque la scialuppa procedesse rapidamente. Pareva
che si dirigessero anch’essi verso il nord, seguendo i
naufraghi.
</p>

<p>
Il capitano cominciava a diventare inquieto. Sentiva per
istinto che dovevano essere non già due navi, ma due barche
e forse montate da pericolosi isolani.
</p>

<p>
Le seguiva attentamente cogli sguardi, per vedere se s’avvicinavano,
temendo un improvviso abbordaggio, e dal chinese
aveva fatto preparare le armi, per essere pronti alla difesa;
ma la distanza non scemava, anzi sembrava che a poco a poco
aumentasse, poichè diventavano sempre meno distinti.
</p>

<p>
Verso le tre uno di quei punti si spense, ma l’altro continuava
a scintillare fra le tenebre e pareva che ora tendesse
ad avvicinarsi.
</p>

<p>
— Odi nulla? chiese il capitano al chinese.
</p>

<p>
— No, signore, ma il fanale mi pare che voglia passarci
a poppa.
</p>

<p>
— È vero, ragazzo mio. Ah! se non facesse tanto oscuro!..
Ma forse è meglio per noi, poichè non dev’essere il fanale di
una nave.
</p>

<p>
Alle 4 il punto luminoso, che aveva cambiata rotta, passava
infatti a poppa della scialuppa, ma ad una distanza di
almeno sei o sette miglia, dirigendosi verso l’est.
</p>

<p>
<span class="pagenum" id="Page_129">[129]</span>
</p>

<p>
Mezz’ora dopo il sole spuntava sull’orizzonte e verso il
nord apparvero delle lontane montagne che si ergevano ad
una grande altezza e verso l’ovest parecchie isole e gruppi di
scogliere.
</p>

<p>
Il capitano si rizzò di colpo.
</p>

<p>
— Lo stretto di Torres! esclamò. Horn, Cornelio, Hans, in
piedi!... Il golfo di Carpentaria è stato attraversato!...
</p>

<div class="chapter">
<p>
<span class="pagenum" id="Page_131">[131]</span>
</p>

<h2 id="cap13">CAPO XIII.
<span class="smaller">I Pirati della Papuasia</span></h2>
</div>

<div>
<img class="drop-cap" src="images/ill-131.jpg" alt="&nbsp;">
</div>

<p>
Lo stretto di Torres, che separa la
grande isola di Nuova Guinea o Papuasia
e l’estrema punta del continente
australiano chiamata Terra di
Torres o di Carpentaria, è uno dei
passi più pericolosi e più difficili che
esistano.
</p>

<p>
Scoperto dagli spagnuoli Ortiz de
Rez e Bernardo della Torre nel 1545,
per molti anni fu quasi dimenticato
in causa dei gravi ostacoli che presentava,
e anche oggidì è assai poco
frequentato, quantunque si posseggano delle ottime carte
topografiche, eseguite per cura del governo inglese e delle
colonie australiane.
</p>

<p>
È lungo solamente trentaquattro leghe, ma quante fatiche
costa la sua traversata! È una successione continua di bassifondi
<span class="pagenum" id="Page_132">[132]</span>
che cambiano troppo spesso di posto in causa delle
correnti; una selva di scogliere madreporiche che gli zooliti
sempre più allargano e che spingono gradatamente a fior
d’acqua; un caos d’isolotti e d’isole che intralciano la navigazione
non solo ai velieri, ma bensì anche ai piroscafi.
Oltre a ciò, gli abitanti di quelle terre godono una fama
tristissima e non temono d’assalire le navi che si arenano
o che si fracassano su quei banchi e su quelle scogliere, e
disgraziati i marinai che naufragano vivi!... Uno spiedo o un
pentolone li attendono!
</p>

<p>
Molti sono gli equipaggi che caddero sotto i denti di
quegli antropofaghi, e si ricordano ancora quelli delle due
navi il <i>Chesterfied</i> e l’<i>Hormuzier</i>, che nel 1793 furono divorati
dagli isolani di Mua e di Warmwasc.
</p>

<p>
Quelle isole sono quasi tutte piccole, ma assai popolate.
Formano un arcipelago conosciuto sotto il nome di Principe
di Galles, e le principali terre sono: Mua o Murray che è
la più grande, Rennell, Warmwasc, Bristan, Dalrymple, Retam,
Cornwallis, Talberet e Delinance.
</p>

<p>
Gli abitanti, che pare appartengano ad un incrocio di
papuasi e di polinesiani, sono in generale di statura alta,
ben fatti, colla fronte larga, il naso regolare, la capigliatura
cresputa che amano tingersi di rosso, la pelle assai oscura
e sono assai bellicosi.
</p>

<p>
Usano portare al collo delle mezzelune di madreperla
e monili di ossa ed agli orecchi scagliette di tartaruga incastrate
nei lobi, i quali sono tagliati in due.
</p>

<p>
Valenti marinai al pari dei papuasi della costa e dei
polinesiani, posseggono delle barche lunghe oltre venti piedi,
con vele di vimini o di foglie intrecciate, e scorrazzano lo
stretto assalendo ora le tribù della costa australiana o quelle
della Nuova Guinea, per procurarsi dei prigionieri che poi
divorano.
</p>

<p>
Udendo il capitano a gridare: Lo stretto di Torres!...
il vecchio marinaio, Cornelio e Hans erano balzati in piedi.
</p>

<p>
— Di già! esclamò Cornelio. Abbiamo filato colla rapidità
d’un veliero! Ma dov’è la costa australiana?
</p>

<p>
— Vedo laggiù, alla nostra destra, una specie di nebbia,
disse Wan-Stael. Deve essere la terra di Carpentaria.
</p>

<p>
— E quei monti che si ergono dinanzi a noi?
</p>

<p>
<span class="pagenum" id="Page_133">[133]</span>
</p>

<p>
— Appartengono alla nuova Guinea.
</p>

<p>
— Ha dei monti alti, quella grande isola?
</p>

<p>
— Ha delle catene colossali, Cornelio, e delle montagne
immense, che sono coperte di neve per la maggior parte dell’anno.
Si dice che alcune misurino perfino 6000 metri di altezza
ed anche 6500.
</p>

<figure class="figright"><a id="fill-133"></a>
  <img src="images/ill-133.jpg" alt="&nbsp;">
</figure>

<p>
— Siamo lontani
da quell’isola?
</p>

<p>
— Forse quaranta
miglia.
</p>

<p>
— Non la raggiungeremo?
</p>

<p>
— Le coste meridionali
sono poco note,
Cornelio, ed i loro
abitanti sono quasi
tutti pirati. Cercheremo
invece di raggiungere
le isole Arrù, che
si trovano all’entrata
del Mar delle Molucche
e dove spero di
trovare dei pescatori
di <i>trepang</i> olandesi.
</p>

<p>
— Ohe!... ohe!... esclamò
in quell’istante
Wan-Horn. Noi chiacchieriamo
mentre un
brutto uccello da preda,
anzi due, stanno
per darci la caccia.
</p>

<p>
— Cosa vuol dire,
vecchio Horn? chiese
il capitano.
</p>

<p>
— Che fra poco
saremo costretti a far
tuonare i fucili, se non troviamo un rifugio. Non vedete a
poppa due barche che eseguiscono una manovra sospetta,
signor Wan-Stael?
</p>

<p>
Il capitano si volse verso il sud e fece un gesto di stizza.
</p>

<p>
<span class="pagenum" id="Page_134">[134]</span>
</p>

<p>
— Ecco cos’erano i fanali che abbiamo scorti! esclamò.
Altro che navi!... Sono due uccelli da preda e forse assai pericolosi.
</p>

<p>
Infatti a sette od otto miglia verso il sud, si scorgevano
non già due uccelli, ma due imbarcazioni, le quali procedevano
di conserva, seguendo la stessa rotta della scialuppa.
</p>

<p>
Non ci voleva molto a riconoscerle per due imbarcazioni
d’isolani, essendo ben diverse da quelle che usano gli uomini
bianchi. Ognuna era formata da due grandi piroghe scavate
in tronchi d’albero, lunghe oltre dodici metri, riunite con una
specie di ponte e munite, ai lati, di due bilancieri di bambù
per impedire alle onde di rovesciarle.
</p>

<p>
Portavano entrambe una vela triangolare, di grandi dimensioni,
fabbricata con vimini strettamente intrecciati, e sul
ponte si vedevano parecchi uomini semi-nudi, colla pelle
assai nera.
</p>

<p>
— Sono papuasi, se non m’inganno, disse il capitano.
Brutti compagni, amici miei.
</p>

<p>
— Che siano pirati? chiese Wan-Horn.
</p>

<p>
— Lo temo, vecchio mio, e mi pare che cerchino di raggiungerci.
</p>

<p>
— Che siano molti, quegli uomini? chiese Cornelio.
</p>

<p>
— Una quarantina per lo meno, disse il capitano.
</p>

<p>
— Posseggono armi da fuoco i papuasi?
</p>

<p>
— No, ma hanno delle freccie avvelenate col succo dell’upas
e che lanciano colle cerbottane, delle zagaglie e certe
sciabole pesanti chiamate <i>parangs</i>, che con un sol colpo decapitano
una persona.
</p>

<p>
— Non c’è da scherzare con quei selvaggi.
</p>

<p>
— C’è da temere, Cornelio, e faremo bene a fuggire.
</p>

<p>
— Ma dove? Ci raggiungeranno, signor Stael, disse Wan-Horn.
Con quelle grandi vele devono filare più di noi.
</p>

<p>
— Ci getteremo verso la costa.
</p>

<p>
— Su quella delle isole dello stretto?
</p>

<p>
— Sei pazzo, vecchio mio!... Quegli abitanti sono peggiori
dei papuasi e ci daranno subito addosso.
</p>

<p>
— Allora su quella della Nuova Guinea?
</p>

<p>
— Sì, Horn, e cerchiamo di non perdere tempo. Mi pare
che quelle scialuppe guadagnino su di noi e se non ci affrettiamo
fra un paio d’ore saranno qui.
</p>

<p>
<span class="pagenum" id="Page_135">[135]</span>
</p>

<p>
— Cosa dobbiamo fare? chiesero Hans e Cornelio.
</p>

<p>
— Spiegare più tela che possiamo. Alzeremo un remo
a prua ed un altro a poppa e spiegheremo la tela cerata ed
una delle nostre coperte. Affrettiamoci, ragazzi miei.
</p>

<p>
Il chinese, Hans e Cornelio, aiutati dal vecchio marinaio,
si misero tosto all’opera. Avendo portato con loro delle
funi, alzarono a prua ed a poppa della scialuppa due remi
che legarono saldamente alle banchine, ne spezzarono un
terzo onde servisse da pennoni e spiegarono la tela cerata
ed una coperta, legando i due angoli inferiori ai bordi della
scialuppa.
</p>

<p>
Il vento che soffiava dal sud e molto fresco, ben presto
fece raddoppiare la corsa dell’imbarcazione, la quale scendeva
e saliva le larghe ondate dello stretto di Torres.
</p>

<p>
Parve che i selvaggi s’accorgessero di ciò, poichè in
lontananza s’udirono delle grida, e poco dopo sulle due scialuppe
accoppiate si videro spiegare altre due piccole vele
triangolari e si videro dei remi che battevano febbrilmente
le acque.
</p>

<p>
— Ve lo dicevo io, che quei furfanti si preparavano a
darci la caccia!... esclamò Wan-Horn. Se non avessero delle
cattive intenzioni, non cercherebbero di affrettare la loro
corsa.
</p>

<p>
— Speriamo di giungere sulle coste della Nuova Guinea
prima che ci siano addosso, disse il capitano. Se il vento non
cede, fra quattro ore noi saremo a terra.
</p>

<p>
— Ma perderemo la scialuppa, disse Cornelio.
</p>

<p>
— Troveremo qualche fiume, nipote mio e lo saliremo.
</p>

<p>
— Ma anche quei pirati lo saliranno.
</p>

<p>
— Ma nascosti in mezzo ai boschi, ci sarà facile respingerli
a colpi di fucile.
</p>

<p>
— E non troveremo qualche tribù ostile a terra?
</p>

<p>
— La Nuova Guinea è grande, Cornelio, e la sua popolazione
è scarsa e quindi le tribù non si trovano dappertutto.
Guadagnano, Horn?
</p>

<p>
— Non mi pare, rispose il marinaio, che non perdeva di
vista le piroghe. Arrancano disperatamente, ma la distanza
non scema, per ora.
</p>

<p>
— Attenti alle vele, voi, e lasciate a me la cura di dirigere
la scialuppa.
</p>

<p>
<span class="pagenum" id="Page_136">[136]</span>
</p>

<p>
I papuasi, che miravano a raggiungere i fuggiaschi per
farli prigionieri o forse per saccheggiarli, facevano sforzi disperati
per guadagnar via. Si vedevano i remi agitarsi rapidamente
per aiutare le vele, e far spruzzare l’acqua assai
alta, ma non s’avvicinavano che assai lentamente, filando la
scialuppa otto e forse nove nodi all’ora.
</p>

<p>
Di tratto in tratto si udivano le loro grida, che il vento
portava agli orecchi dei naufraghi e parevano intimazioni di
arrestarsi, ma pel momento nessuno si occupava delle loro
minaccie.
</p>

<p>
I monti della grande isola diventavano di minuto in minuto
più distinti e anche la costa cominciava a delinearsi
confusamente verso il nord, estendendosi dall’est all’ovest.
</p>

<p>
Alle nove del mattino la scialuppa non era che a venticinque
miglia, ma il vento, che fino allora s’era mantenuto
molto fresco, accennava a scemare.
</p>

<p>
Il capitano e Wan-Horn cominciavano a diventare inquieti,
perchè se il vento veniva a mancare, non potevano
gareggiare colle piroghe, che avevano un equipaggio quattro
volte più numeroso ed abituato fino dall’infanzia alla manovra
del remo.
</p>

<p>
Una piroga era già assai innanzi e non distava che quattro
miglia. L’altra invece, che doveva essere una cattiva veliera,
era rimasta molto più indietro, ma continuava vigorosamente
la caccia.
</p>

<p>
Senza dubbio quegli astuti selvaggi si erano accorti
delle intenzioni dei naufraghi e si sforzavano di raggiungerli
prima che toccassero le spiagge della grande isola.
</p>

<p>
— Ah! esclamò il capitano. Se avessi ancora la spingarda
non si avvicinerebbero di certo, quei birboni! Ma non disperiamo
e teniamoci pronti a far tuonare i fucili.
</p>

<p>
Alle dieci la costa era ancora lontana dodici o tredici
miglia, continuando il vento a scemare. Si scorgevano già gli
alberi che la coprivano, e verso l’est una profonda baia, ma
che poteva anche essere la foce d’un fiume.
</p>

<p>
La prima piroga era assai vicina e continuava a guadagnare,
essendo spinta innanzi da venti remi vigorosamente
manovrati. Ormai la si scorgeva perfettamente, senza bisogno
di cannocchiali.
</p>

<p>
Quantunque quel piccolo veliero fosse stato costruito da
<span class="pagenum" id="Page_137">[137]</span>
selvaggi malamente provvisti d’armi taglienti, era veramente
ammirabile.
</p>

<p>
Come si disse, consisteva in due scialuppe accoppiate,
formate da due grandi tronchi di cedro scavati con molta
cura, lunghi dieci metri, armati a prua d’una specie di sperone
pazientemente scolpito e colla poppa assai alta, che si
prolungava come una specie di scala, simile ad un affusto
degli antichi pezzi d’artiglieria.
</p>

<p>
Una specie di ponte li riuniva, coperto da una piccola
tettoia di foglie sostenuta da una leggiera armatura, ed a prua
ed a poppa si rizzavano due bizzarri alberi formati ognuno
da tre bambù uniti alla cima ed allargati alla base, ma senza
antenne, senza sartie, senza paterazzi, sprovviste insomma di
qualunque corda.
</p>

<p>
Non erano del resto necessarie, poichè le vele dei marinai
papuasi non si spiegano dall’alto in basso, ma dal basso in
alto, e per eseguire questa manovra facile basta una sola corda
sulla cima dell’albero.
</p>

<p>
Quelle vele sono costruite con nervature di foglie intrecciate
con una specie di lanugine che si raccoglie sugli alberi
sagù e misurano sei metri in lunghezza e due in larghezza
ordinariamente, ma sono usate anche quelle di forma triangolare.
Se il vento manca, si tengono arrotolate ai piedi degli
alberi, se soffia si issano fino alla metà o fino alla cima, a
seconda della violenza delle raffiche.
</p>

<p>
Un lungo remo che serve da timone ed un bilanciere
formato da una tavola larga che poggia sull’acqua, trattenuta
da bambù e che si mette a babordo ed a tribordo, completano
quei piccoli velieri.
</p>

<p>
Sul ponte della piroga più vicina si distinguevano alcuni
uomini occupati nella manovra delle due vele e parecchi altri
seduti nelle due imbarcazioni, i quali arrancavano con sovrumana
energia.
</p>

<p>
Di quando in quando si udiva una voce che gridava:
<i>miro!... miro!</i>... ma il capitano si guardava bene dal prestarvi
fede. Quelle parole di “pace! pace!„ suonavano troppo male
in bocca a quei selvaggi, i quali parevano pronti a piombare
addosso alla scialuppa colle armi in mano.
</p>

<p>
Invece di fermarsi, il capitano, Cornelio, Horn ed il chinese
avevano afferrati i remi ed arrancavano furiosamente.
Hans si era messo alla barra del timone.
</p>

<p>
<span class="pagenum" id="Page_138">[138]</span>
</p>

<p>
Alle undici, solo tre miglia separavano i naufraghi dalle
coste della Nuova Guinea, ma la prima piroga non distava
che ottocento metri e la seconda millecinquecento.
</p>

<p>
— Vedo un fiume! esclamò Hans.
</p>

<p>
— Dinanzi a noi? chiese il capitano, che non poteva scorgerlo,
volgendo le spalle alla costa.
</p>

<p>
— Sì, zio, proprio dinanzi a noi.
</p>

<p>
— Guida la scialuppa in quel corso d’acqua. È largo?
</p>

<p>
— Una cinquantina di metri.
</p>

<p>
— Lo saliremo e sbarcheremo nei boschi. Non perdiamo
un colpo di remo, amici miei; i papuasi si sono accorti delle
nostre intenzioni.
</p>

<p>
— Zio, disse Cornelio, non sono che a quattrocento metri
da noi.
</p>

<p>
— Cosa vuoi dire?
</p>

<p>
— Che posso mandare una palla a quei pirati.
</p>

<p>
— Lo farai più tardi; animo, arrancate!
</p>

<p>
La scialuppa, sotto la spinta di quei quattro remi vigorosamente
manovrati, fendeva impetuosamente le onde, anzi
volava, ma anche il veliero dei papuasi s’avanzava rapidamente
e guadagnava sempre.
</p>

<p>
Fortunatamente la costa non era che a poche centinaia
di metri. Si distinguevano nettamente gli alberi di cocco, le
arenghe saccarifere, le palme, i fichi, le felci arborescenti, le
sensitive giganti, gli artocarpi, ecc. che coprivano le sponde,
formando delle foreste quasi impenetrabili.
</p>

<p>
— Uno sforzo ancora, gridò Hans.
</p>

<p>
La scialuppa, spinta innanzi da quell’ultimo e supremo
sforzo, superò la distanza, attraversò un banco di sabbia e si
cacciò nella foce del fiume, arenandosi presso un isolotto coperto
d’un ammasso gigantesco di paletuvieri, le così dette
piante della febbre.
</p>

<p>
I naufraghi, abbandonati i remi, afferrarono i fucili,
mentre la prima piroga virava di bordo dinanzi al banco di
sabbia.
</p>

<div class="chapter">
<p>
<span class="pagenum" id="Page_139">[139]</span>
</p>

<h2 id="cap14">CAPO XIV.
<span class="smaller">La Nuova Guinea</span></h2>
</div>

<div>
<img class="drop-cap" src="images/ill-139.jpg" alt="&nbsp;">
</div>

<p>
Quantunque la Nuova Guinea o
Papuasia, sia una delle più grandi
isole del nostro globo, una delle
più splendide e fors’anche una
delle più produttive e più atte
alla colonizzazione<a class="tag" id="tag8" href="#note8">[8]</a>, cosa davvero
strana, inesplicabile, è una
delle meno note ed a tale punto,
che anche oggidì non si conoscono
esattamente le sue coste,
senza parlare poi dell’interno
che è stato visitato da pochissimi esploratori.
</p>

<p>
Magellano, Serrano, Gaetan, Villalobos, Mendana, Drake,
Cavendisk, Wan Noort, Quiros, Schouten, Hertoge, Edels,
<span class="pagenum" id="Page_140">[140]</span>
Witt, Pool, Tasman, Dampier, Roggewin, Byron, Wallis,
Carteret, Bougainville, Cook, Surville, Lapérouse, Marshall,
Gilbert, Baudin, Flinders, Dillon, Dupetit, Thouars, ecc., che
solcarono l’Oceano Pacifico in tutti i sensi, alla scoperta di
nuove isole e d’isolotti senza importanza, o che rilevarono
esattamente le coste del continente australiano, quasi tutti
trascurarono quella grande isola, ed è molto se si degnarono
di toccarla in qualche punto.
</p>

<p>
Due soli, due esploratori italiani, il Rienzi nel 1826 e
ultimamente il De Albertis, s’occuparono della Nuova Guinea,
esplorando una parte delle sue coste ed alcuni fiumi, malgrado
le ostilità degli abitanti.
</p>

<p>
Quest’isola però, fu una delle prime scoperte, perchè il
portoghese Abron vi approdò fino nel 1511, poi fu visitata
da Ortiz de Retz e da Bernardo della Torre nel 1545 e da
questi fu chiamata la Nuova Guinea per essere direttamente
opposta alla Guinea africana secondo alcuni, e secondo altri
perchè i suoi abitanti che hanno la pelle nera, somigliavano
agli africani; poi dal pirata Dampier nel 1669, che impose
il proprio nome ad un gruppo d’isole che si trova sulle
coste settentrionali ed a uno stretto, quindi da Bougainville
nel 1768, da Cook nel 1770 e da Entrecasteaux nel
1793, ma, come si disse, non fecero altro che toccare quelle
spiagge.
</p>

<p>
Gli olandesi però, tentarono di occupare qualche punto.
Nel 1822 stabilirono una colonia sulle coste occidentali, ma
l’abbandonarono dopo sette anni; pure trafficano ancora con
quegli isolani, e anche nel 1858 mandarono una spedizione
col vapore Etna, occupando alcuni punti.
</p>

<p>
Comunque sia, quest’isola è la più vasta dell’Oceania,
dopo il continente australiano, e la sua superficie si calcola
a 38.000 leghe geometriche, con una lunghezza di quattrocento
leghe e una massima larghezza di centotrentotto.
</p>

<p>
Questa grande terra ha delle vaste baie che potrebbero
ricevere comodamente delle intere flotte, quale quella
di Geelvinc ad occidente, larga ben settanta leghe e profonda
più di sessanta; quella di Macluer che è assai stretta
ma che s’interna nella terra per lungo tratto; quella d’Huom
sulla costa orientale, quella dell’Astrolabio e di Humboldt
al nord, il porto naturale di Dori nella penisola più occidentale,
<span class="pagenum" id="Page_141">[141]</span>
molto frequentato dagli olandesi, dai malesi e dai
cinesi, sicurissimo, essendo protetto da due isolotti, poi la
baia del Tritone, poco lontana dal mar delle Molucche.
</p>

<p>
L’interno è poco noto, ma si sa che contiene delle grandi
catene di montagne, di cui alcune sono altissime. Quelle dell’Astrolabio
spingono le loro vette a milletrecento metri, gli
Arfak a quasi cinquemila, ma si dice che ve ne siano altre
ben più elevate.
</p>

<p>
Poche notizie si hanno sui corsi d’acqua. Si conosce la
Durga, che sbocca presso il promontorio di Valk e si afferma
che sia uno dei più grandi, ma molti altri si scaricano al nord
ed al sud e uno di considerevoli dimensioni deve trovarsi
verso l’ovest poichè molti navigatori hanno osservato, che
non lungi dalla punta orientale della baia di Geelvinc, le
acque del mare sono scolorite a parecchie leghe della costa.
</p>

<p>
L’interno è tutto coperto da foreste immense le quali
nulla hanno da invidiare a quelle tanto splendide delle isole
della Malesia. A migliaia si contano le specie degli alberi e
quanti di questi sono preziosi!... Le noci moscate crescono
senza cultura accanto agli alberi del garofano; i tecks dal
robusto legno così ricercato dai costruttori di navi, crescono
presso gli alberi del cedro; i pandani alle casuarine, gli
alberi del cocco e quelli del pane, il prezioso sagù al betel,
al pepe nero, all’arenga saccarifera, ai latanieri, agli alberi
che dànno la cannella, ai bambù, ecc.
</p>

<p>
Ma là, sotto a quelle immense foreste, dove svolazzano
i più splendidi uccelli della creazione, vivono altresì degli
uomini che godono una fama assai triste e che non vedono
di buon occhio gli stranieri.
</p>

<p>
Se taluni trafficano colle navi degli uomini bianchi, vendendo
a loro il <i>trepang</i> che abbonda anche su quelle spiaggie,
le preziose spezierie, i meravigliosi uccelli del paradiso per
le eleganti europee, o l’argento e l’oro che traggono in gran
copia dai loro monti, nell’interno vivono gli alfurussi, gli
arfaki ed i karon, montanari bellicosi che hanno una spiccata
passione per la carne umana allo spiedo, e sulle spiaggie
abbondano i pirati i quali esercitano specialmente la tratta
degli schiavi, vivendo anche di rapina, e lo sanno le tribù
costiere, le quali li temono e assai.
</p>

<p>
Wan-Stael, che conosceva la Nuova Guinea ed i suoi
<span class="pagenum" id="Page_142">[142]</span>
abitanti, avendo più volte trafficato cogli indigeni di Dori ed
avendo pescato il <i>trepang</i> parecchie volte in diverse baie,
conosceva pure i pirati papuasi e non ignorava la loro ferocia,
per cui appena la scialuppa si trovò nascosta dietro l’isolotto,
organizzò tosto la difesa, per impedire agli inseguitori l’entrata
nel fiume.
</p>

<p>
— Presto, prendete le armi ed imboschiamoci fra questi
paletuvieri, diss’egli ad Hans, Cornelio, al Chinese ed a Wan-Horn.
Guardatevi sopratutto dalle freccie, poichè chi viene
toccato, è uomo morto.
</p>

<p>
— Le munizioni abbondano e siamo tutti buoni bersaglieri,
disse il vecchio marinaio. Non oseranno entrare nel fiume.
</p>

<p>
— L’acqua di questo corso è poi così scarsa, che non sarà
bastante per le loro pesanti imbarcazioni, osservò Cornelio.
</p>

<p>
— Ma sono capaci di salire lungo i boschi, disse il capitano.
Si vedono?
</p>

<p>
— Sì, disse Hans, che si era aperto il passo attraverso a
quelle folte piante, esalanti miasmi pestilenziali.
</p>

<p>
— Cosa fanno?
</p>

<p>
— Cercano di entrare nel fiume.
</p>

<p>
— Vediamo.
</p>

<p>
Wan-Stael strisciò fra le piante e giunto all’estremità
dell’isolotto si curvò innanzi, cercando però di non farsi
scorgere.
</p>

<p>
La piroga aveva girato il banco di sabbia e si avanzava
lentamente e con precauzione lungo la sponda destra, cercando
di non arenarsi sui bassifondi.
</p>

<p>
Alcuni uomini scandagliavano l’acqua coi remi per accertarsi
della profondità, mentre altri cercavano di discernere
i naufraghi, celati fra le piante dell’isolotto. Si udivano
a parlare ad alta voce, e si vedevano agitarsi ora a prua ed
ora a poppa.
</p>

<p>
Quei selvaggi erano tutti di statura alta, bene sviluppati
ed a prima vista sembravano africani avendo la pelle fuliginosa,
ma con dolci sfumature rosso-cupe od olivastre; avevano
anche i tratti del viso più eleganti, il naso regolare e non
schiacciato, labbra sottili, bocca piccola, volto ovale. I loro
capelli erano abbondanti, lanosi, raccolti attorno ad un
grande pettine di legno dipinto di rosso.
</p>

<figure class="figcenter"><a id="fill-143"></a>
  <img src="images/ill-143.jpg" alt="&nbsp;">
</figure>

<p>
Il loro vestito si componeva d’un semplice sottanino,
<span class="pagenum" id="Page_145">[145]</span>
chiamato da loro <i>tiidako</i>, fabbricato colle fibre d’una corteccia
d’albero, ma avevano abbondanza d’ornamenti: collane
di denti di maiale e di scagliette di tartaruga e braccialetti
di spine di pesce e di conchiglie.
</p>

<p>
Uno solo indossava una specie di camicia di tela rossa,
ma quello doveva essere il <i>koranas</i>, ossia il capo.
</p>

<p>
Erano tutti armati di lancie, di pesanti sciaboloni chiamati
<i>parangs</i> ed alcuni portavano delle cerbottane di bambù,
le quali dovevano contenere delle freccie intinte nel succo
estremamente velenoso dell’<i>upas</i>.
</p>

<p>
La loro piroga s’avvicinava all’isolotto inoltrandosi lungo
la spiaggia occidentale, ma con grande fatica, non trovando
forse acqua sufficiente, quantunque la marea montasse con
discreta rapidità.
</p>

<p>
Giunti a circa centocinquanta metri, s’arrestarono bruscamente.
Pareva che la piroga si fosse arenata, poichè si
videro i pirati correre da prua a poppa osservando la corrente,
poi mandare delle grida furiose.
</p>

<p>
— Si sono arenati, disse il capitano.
</p>

<p>
— Ma la marea sale e fra poco ci raggiungeranno, disse
Wan-Horn.
</p>

<p>
— Se cominciassimo il fuoco? chiese Cornelio. Sapendoci
provvisti di armi, potrebbero spaventarsi e rinunciare all’attacco.
</p>

<p>
— L’idea non è cattiva, Cornelio, ma finchè non aprono
le ostilità, non sprechiamo le nostre palle. Per ora non ci
hanno fatto nulla.
</p>

<p>
— E se approfittassimo della loro immobilità per fuggire?
disse Horn. Aspettando, avremo addosso anche l’equipaggio
della seconda piroga.
</p>

<p>
— Ma dove ci condurrà questo fiume? chiese Cornelio.
</p>

<p>
— Non ne so più di te, rispose il capitano. Lo risaliremo
finchè troveremo un luogo addatto per accamparci, e quando
i pirati saranno ripartiti, riguadagneremo il mare e continueremo
il viaggio.
</p>

<p>
— Imbarchiamoci, signor Wan-Stael. Ecco la seconda
piroga che giunge.
</p>

<p>
Il marinaio non si era ingannato. La seconda piroga,
che era rimasta indietro, era giunta alla foce del fiume e
cercava di unirsi all’altra che era ancora arenata.
</p>

<p>
<span class="pagenum" id="Page_146">[146]</span>
</p>

<p>
Quel rinforzo poteva riuscire fatale ai naufraghi, poichè
aumentava considerevolmente il numero dei pirati. Quantunque
nella scialuppa vi fossero abbondanti munizioni, non
era il caso d’impugnare una lotta contro cinquanta o sessanta
selvaggi muniti di freccie avvelenate.
</p>

<p>
— Fuggiamo, disse il capitano. Giacchè la via è libera,
rimontiamo il fiume.
</p>

<p>
Ritornarono verso la scialuppa e s’imbarcarono, mettendo
i fucili sulle banchine, per essere più pronti a servirsene.
</p>

<p>
Tenendosi dietro l’isolotto, le cui piante erano sufficienti
per coprirli, si misero a salire il fiume remando in silenzio,
aiutati dall’alta marea che rimontava, respingendo le acque
dolci.
</p>

<p>
I pirati occupati a disincagliare la prima piroga, non si
erano accorti di nulla, a quanto pareva, poichè non si udivano
più a gridare.
</p>

<p>
— Che brutta sorpresa per loro, quando non ci troveranno
più sull’isolotto! disse Cornelio.
</p>

<p>
— Ci cercheranno però, ne sono certo, disse il capitano.
Quei furfanti non rinuncieranno così facilmente alla loro
preda, ma ci troveranno pronti a difenderci e non ci lasceremo
sorprendere.
</p>

<p>
— Che ci siano dei villaggi su questo fiume?
</p>

<p>
— Non lo so, ignorando perfino come si chiami questo
corso d’acqua. Procederemo però con prudenza e se vediamo
un villaggio ci affretteremo a nasconderci nei boschi.
</p>

<p>
— Mi pare che il fiume descriva lassù una curva, disse
Wan-Horn.
</p>

<p>
— Meglio per noi; sfuggiremo più facilmente agli sguardi
dei pirati. Avanti e non perdete di vista le due sponde.
</p>

<p>
Il fiume conservava sempre la sua larghezza di cinquanta
o sessanta metri, ma era scarso d’acqua e seminato di banchi
sabbiosi che i naufraghi erano costretti ad evitare.
</p>

<p>
Le due sponde erano coperte di alberi enormi e così addossati
gli uni agli altri, da rendere quasi impossibile il passaggio.
Si vedevano i giganteschi tek lanciare i loro grossi
tronchi a sessanta metri d’altezza, sostenendo delle reti di
liane e di <i>nepentes</i>; dei mangostani, somiglianti ai nostri olmi,
ma carichi di frutta grosse come aranci, colla buccia bruno-violetta,
delicatissimi e squisiti a mangiarsi; dei superbi artocarpi,
<span class="pagenum" id="Page_147">[147]</span>
detti anche alberi del pane, le cui frutta danno una
polpa giallastra la quale si cucina sui carboni e che ha il
sapore di certe specie di zucche e dei carciofi; delle magnifiche
<i>arenghe saccarifere</i>, specie di palme con lunghe foglie
piumate, le quali danno il <i>gomiti</i>, ossia una specie di crine
vegetale che viene adoperato nella fabbricazione di certe
stuoie assai pieghevoli, mentre incidendo il tronco dell’albero
si ricava un liquido assai dolce, che può convertirsi in zucchero;
degli alberi di cocco pure carichi di frutta, poi numerosi
gambir, piante arrampicanti che danno un liquido molto
attaccaticcio, adoperato con molto successo per fissare i colori
sui tessuti di lusso e specialmente sulle sete; poi casnarine,
alberi della gomma e bambù che formavano delle vere piantagioni.
</p>

<p>
In mezzo a quelle piante si vedevano svolazzare bande di
splendidi uccelli, pappagalluzzi grossi come un gabbianello,
coi becchi gialli, pappagalluzzi rossi e neri forniti di lunghe
code gialle appartenenti alla specie dei <i>charmasirra papua</i>;
poi dei <i>promerops superbi</i>, grossi come un piccione, colle penne
nere ma che sembrano di velluto, la coda lunga e larga
adorna, superiormente, d’uno stravagante ciuffo, e alcuni di
quei magnifici <i>cicinnuros regii</i>, grossi come un merlo, ma
colle penne scintillanti dei più bei colori che immaginare si
possa. Sembrano fiori svolazzanti o meglio ancora gemme
mescolate confusamente e gettate in aria, avendo riflessi rossi
come i rubini, verdi come gli smeraldi, e gialli come l’oro o
argentei.
</p>

<p>
Se abbondavano le piante e gli uccelli, mancavano però
assolutamente gli uomini, poichè non si scorgeva alcun isolano
su quelle rive. Erano approdati, i naufraghi della <i>giunca</i>,
su di una costa deserta? Bisognava crederlo, ma per questo
non erano inquieti, anzi tutt’altro, non potendo sperare alcun
aiuto da parte di quegli abitanti, anzi avendo molto da temere
invece.
</p>

<p>
Alle due, a circa tre miglia dalla foce, il capitano fece
accostare la scialuppa alla sponda più vicina per dare un po’
di riposo ai rematori e per allestire la colazione, non avendo
ancora avuto il tempo di rosicchiare un biscotto.
</p>

<p>
Non osarono però accendere il fuoco, per non attirare
l’attenzione dei selvaggi che potevano accampare in mezzo a
<span class="pagenum" id="Page_148">[148]</span>
quei fitti boschi, e s’accontentarono d’alcuni biscotti e di una
scatola di aringhe affumicate, alle quali aggiunsero alcuni
durion, frutta squisitissime, grosse come la testa d’un uomo,
armate esteriormente di spine assai acute, ma contenenti nell’interno
dei semi avviluppati in una polpa bianca, delicata
come una crema, ma che tramanda uno sgradevole odore di
cacio marcio. Per chi non è abituato a quell’odore, riesce
difficile il mangiare quelle frutta, ma quale squisitezza quando
s’inghiottono! Sono senza dubbio le migliori di tutte, superiori
perfino agli ananas ed ai mangostani.
</p>

<p>
Alle quattro, non vedendo nulla di sospetto sulle due
rive, e volendo frapporre una notevole distanza fra loro ed i
pirati, che forse avevano ripreso l’inseguimento, ripartivano
salendo il fiume il quale non accennava ancora a restringersi.
</p>

<p>
La loro corsa però non durò molto, poichè verso le sei,
mentre le tenebre cominciavano ad addensarsi sotto i boschi
e la marea a ridiscendere rapidamente, la scialuppa si arenava
su di un banco di sabbia, situato quasi in mezzo al corso
d’acqua.
</p>

<div class="chapter">
<p>
<span class="pagenum" id="Page_149">[149]</span>
</p>

<h2 id="cap15">CAPO XV.
<span class="smaller">L’assalto dei coccodrilli</span></h2>
</div>

<div>
<img class="drop-cap" src="images/ill-149.jpg" alt="&nbsp;">
</div>

<p>
Tutti gli sforzi tentati per rimettere a galla
l’imbarcazione erano riusciti vani. La bassa
marea li aveva lasciati proprio in mezzo a
quel banco, il quale pareva che avesse una
grande estensione, e anche al di là l’acqua
scarseggiava, poichè agli ultimi bagliori del
crepuscolo avevano potuto scorgere, senza
difficoltà, il letto del fiume.
</p>

<p>
Non volendo abbandonare la scialuppa
che poteva cadere nelle mani dei pirati,
troncando così il loro viaggio verso il mare
delle Molucche e ritenendosi ormai abbastanza lontani dalla
foce e quindi dai nemici, decisero di dormire su quel banco
fino al ritorno dell’alta marea.
</p>

<p>
D’altronde quella scialuppa era più sicura, non sapendo
ancora se quei boschi erano abitati da qualche tribù di papuasi
<span class="pagenum" id="Page_150">[150]</span>
o deserti. Oltre a ciò, potevano riposare più tranquilli
senza correre il pericolo di venire disturbati dai serpenti che
abbondano in quell’isola e anche dalle tigri, che non sono
scarse in certe regioni e presso certe coste.
</p>

<p>
— La nostra prigionia non sarà poi di lunga durata, disse
il capitano a Cornelio e ad Hans, che lo interrogavano. Appena
l’alta marea ci rimetterà a galla, approderemo sull’una
o sull’altra sponda, prima di ridiscendere alla foce.
</p>

<p>
— Ma temi tu, zio, che i pirati ci blocchino per lungo
tempo? chiese Cornelio.
</p>

<p>
— Quando saranno convinti che noi siamo fuggiti nell’interno,
spero che spiegheranno le vele e che se ne andranno.
</p>

<p>
— E se si ostinano?
</p>

<p>
— Aspetteremo che si stanchino. Abbiamo viveri per due
settimane e possiamo raddoppiarli, essendo quest’isola ricca
di selvaggina e di piante da frutta.
</p>

<p>
— Vorrei tentare di sloggiarli a colpi di fucile, zio.
</p>

<p>
— Per attirarci addosso altri nemici? Chi mi dice che
quei furfanti non abbiano degli amici su questa costa?... Lasciamo
che si stanchino, Cornelio, e vedrai che finiranno per
andarsene. Rosicchiamo un biscotto e poi riposiamoci. A chi
tocca il primo quarto di guardia?
</p>

<p>
— A me, disse il giovanotto. Potete dormire tranquilli:
nessun pirata s’avvicinerà senza il mio permesso.
</p>

<p>
— Ti terrà compagnia Horn. Vedono meglio quattro occhi
che due.
</p>

<p>
— Ed i miei sono ancora buoni, disse il marinaio. A noi
signor Cornelio, voi a prua ed io a poppa.
</p>

<p>
Divorata la magra cena, il capitano, il pescatore ed Hans
si coricarono in fondo alla scialuppa in attesa del loro quarto
di guardia, mentre il marinaio e Cornelio si sedevano l’uno a
prua per sorvegliare l’alto corso del fiume e l’altro a poppa,
per non lasciarsi sorprendere dai pirati che dovevano venire
dalla parte della foce.
</p>

<p>
Un silenzio quasi assoluto regnava sotto i boschi, i quali
proiettavano nel fiume una cupa ombra; non si udivano se
non lievi ronzìi prodotti dagli insetti ed il lieve stormir delle
fronde leggermente mosse da un venticello che veniva dal
mare. Anche sul fiume non udivansi che dei mormorìi prodotti
<span class="pagenum" id="Page_151">[151]</span>
dall’acqua che calava colla bassa marea, rompendosi
contro le sponde e contro i banchi.
</p>

<p>
Di quando in quando, attraverso il fitto fogliame, si vedevano
scintillare dei punti luminosi che tosto scomparivano
per mostrarsi più lungi, ma nè Cornelio nè il vecchio Horn
s’inquietavano, sapendoli causati da certe lucciole della specie
dei <i>lampiris</i>, molto comuni in tutte le isole della Malesia e
che le eleganti malesi racchiudono in bolle di vetro, puntandosele
fra i capelli con dei bellissimi spilloni d’argento.
</p>

<p>
Era già trascorsa un’ora senza che fosse accaduto alcunchè
di straordinario, quando Cornelio credette di vedere una
massa oscura attraversare rapidamente il fiume, descrivendo
una parabola assai allungata. Si era staccata da un grande
albero situato sulla sponda destra ed era scomparsa sotto i
boschi della sponda opposta.
</p>

<p>
— Wan-Horn, hai veduto? chiese, raccogliendo precipitosamente
il fucile.
</p>

<p>
— Non ho veduto nulla, nè udito nulla, signor Cornelio,
rispose il marinaio.
</p>

<p>
— M’è passata dinanzi agli occhi una cosa nera, che non
ho potuto ben distinguere.
</p>

<p>
— Sarà stato un uccello.
</p>

<p>
— No, Wan-Horn, era grosso assai e non aveva le forme
d’un volatile.
</p>

<p>
— Cosa volete che sia?
</p>

<p>
— Non lo so, ma se fosse qualche proiettile inviatoci dai
papuasi?
</p>

<p>
— Non fanno uso che di freccie e di lancie, signor Cornelio...
</p>

<p>
— Lo so, ma... guarda!
</p>

<p>
Una massa nera, un’altra senza dubbio, si era staccata da
un albero della sponda destra, aveva attraversato il fiume con
uno strano dondolìo, producendo una lieve corrente d’aria ed
era scomparsa fra le piante dell’opposta riva.
</p>

<p>
— L’hai veduta, Horn? chiese Cornelio.
</p>

<p>
— Sì, e so cos’era.
</p>

<p>
— Un proiettile?
</p>

<p>
— No, signor Cornelio, era uno di quei volatili che i malesi
chiamano <i>kubung</i>, noi gatti o volpi volanti e gli scienziati
<i>galeopithecus</i>, se non erro.
</p>

<p>
<span class="pagenum" id="Page_152">[152]</span>
</p>

<p>
— Che animali sono?
</p>

<p>
— Sembrano scimmie, più che volpi; sono alte mezzo
metro, con una testa piuttosto piccola che rassomiglia un po’
a quella degli scoiattoli, col pelo rosso-oscuro, e spiccano
delle vere volate di sessanta metri. Ve ne sono pure delle altre
che hanno una coda lunga un buon piede, ma spiccano dei
voli meno lunghi.
</p>

<p>
— Ma come fanno a volare?
</p>

<p>
— Colle ali.
</p>

<p>
— Delle scimmie colle ali? Ma tu sogni, Horn.
</p>

<p>
— No, signor Cornelio, ma non vi dico che le loro ali
siano uguali a quelle degli uccelli, tutt’altro. Hanno una specie
di membrana che parte dalle zampe anteriori, si unisce a
quelle posteriori e si prolunga fino alla coda. Agitando in
fretta le zampe, agitano pure quella membrana e spiccano la
volata, ma come dissi, non si reggono per più di sessanta od
ottanta metri.
</p>

<p>
— E ve ne sono in quest’isola?
</p>

<p>
— Ne ho vedute molte nel porto di Dori e nei boschi
della baia di Geelwinc.
</p>

<p>
— Taci!
</p>

<p>
— Ancora?
</p>

<p>
— Ma questa non è una scimmia volante.
</p>

<p>
Tesero gli orecchi rattenendo il respiro e udirono, verso
l’alto corso del fiume, un tonfo che pareva prodotto dalla
caduta di un corpo pesante. Guardarono in quella direzione,
ma l’ombra dei boschi era così cupa che non riuscirono a
distinguere nulla.
</p>

<p>
— Hai udito, Horn?
</p>

<p>
— Sì, signor Cornelio, rispose il marinaio, che era diventato
inquieto.
</p>

<p>
— Che qualcuno si sia tuffato nel fiume?
</p>

<p>
— Lo temo.
</p>

<p>
— Qualche pirata forse?
</p>

<p>
— Ma i pirati devono venire dalla parte della foce.
</p>

<p>
— È vero, ma possono aver preso terra per sorprenderci
d’ambe le parti.
</p>

<p>
Wan-Horn non rispose, ma crollò il capo come non prestasse
fede.
</p>

<p>
— Cosa facciamo? chiese Cornelio, dopo alcuni istanti di
silenzio.
</p>

<p>
<span class="pagenum" id="Page_153">[153]</span>
</p>

<p>
— Sorvegliamo le acque, per ora. Se è un uomo, bisognerà
che salga sul banco di sabbia per giungere fino a noi e si
scoprirà, non essendoci acqua intorno a noi.
</p>

<p>
— È vero... to’!... un altro tonfo!...
</p>

<figure class="figcenter"><a id="fill-153"></a>
  <img src="images/ill-153.jpg" alt="&nbsp;">
</figure>

<p>
— Ed un altro più lontano.
</p>

<p>
— Che siamo circondati?...
</p>

<p>
— Oh!... esclamò il marinaio. Guardate laggiù!...
</p>

<p>
Cornelio guardò nella direzione indicata e distinse, a fior
<span class="pagenum" id="Page_154">[154]</span>
d’acqua, delle masse nerastre, assai lunghe, che s’avvicinavano
lentamente verso il banco di sabbia facendo gorgogliare la
corrente.
</p>

<p>
— Dei canotti? chiese egli, alzandosi.
</p>

<p>
— O dei coccodrilli? disse il marinaio.
</p>

<p>
— Ve ne sono qui?...
</p>

<p>
— Su tutti i fiumi.
</p>

<p>
— Che vogliano assalirci?... Fortunatamente siamo sulla
scialuppa.
</p>

<p>
— Ma arenati in mezzo ad un banco, signor Cornelio, e nell’assoluta
impossibilità di fuggire verso le sponde. Se giungono
qui, non avranno difficoltà a entrare nella scialuppa e fors’anche
a sfondarla colle loro formidabili code.
</p>

<p>
— Svegliamo mio zio, Horn.
</p>

<p>
— Tutti, signor Cornelio; stiamo per passare un brutto
quarto d’ora.
</p>

<p>
Il capitano ed i suoi compagni furono tosto svegliati e
messi al fatto di ciò che stava per accadere.
</p>

<p>
— La faccenda può diventare grave, disse Wan-Stael. I
coccodrilli dei fiumi della Nuova Guinea sono feroci, e non
temono l’uomo. Comincia a salire la marea?
</p>

<p>
— Da un quarto d’ora, rispose Wan-Horn.
</p>

<p>
— Bisogna difenderci finchè ci rimetterà a galla.
</p>

<p>
— Ed i pirati non udranno le fucilate?
</p>

<p>
— Senza dubbio, Horn, e saliranno il fiume, ma non possiamo
lasciarci divorare per evitare il loro ritorno. Appena
potremo muoverci, ci salveremo nei boschi. Attenti che i coccodrilli
arrivano, e badate a scaricare le armi nelle loro gole
o le palle si schiaccieranno sulle loro robuste scaglie.
</p>

<p>
I coccodrilli infatti giungevano, ma non erano due o tre,
ma una vera banda, trenta, quaranta e forse di più. Come si
erano radunati colà tanti sauriani, mentre i naufraghi non ne
avevano veduto nemmeno uno durante il giorno? Provenivano
forse da qualche grande palude o da qualche lago situato
più oltre, verso la sorgente di quel corso d’acqua? Era
probabile.
</p>

<p>
Quegli spaventevoli anfibi, accortisi della presenza di
grosse prede, giungevano da tutte le parti, circondando il
banco.
</p>

<p>
Alla luce degli astri si scorgevano le loro enormi mascelle
<span class="pagenum" id="Page_155">[155]</span>
irte di lunghi denti, le quali si richiudevano con un fracasso
analogo a quello che produce un cassone quando viene lasciato
cadere il coperchio.
</p>

<p>
Le loro code sferzavano l’acqua con impeto irresistibile,
sollevando delle vere ondate, e nell’urtarsi si udivano le scaglie
risuonare come piastre d’osso vuote.
</p>

<p>
Circondato il banco, s’arrestarono, come se volessero prima
assicurarsi di che specie era la preda che stavano per assalire,
poi uno, il più audace ed il più lungo, poichè misurava almeno
nove metri, con un poderoso colpo di coda si issò sul banco
che la marea a poco a poco copriva e marciò dritto verso la
scialuppa.
</p>

<p>
— È orribile! esclamò Hans rabbrividendo.
</p>

<p>
— Coraggio, ragazzi! disse il capitano, che non perdeva la
sua calma. Questo è mio.
</p>

<p>
Il sauriano non era che a sei passi: con un colpo di coda
poteva lanciarsi contro la scialuppa.
</p>

<p>
Wan-Stael puntò freddamente il fucile e fece fuoco fra le
mascelle spalancate del mostro.
</p>

<p>
Questi, colpito a morte dalla palla che doveva avergli attraversato
il corpo dalla gola alla coda, si raddrizzò come un
cavallo che s’impenna, vibrando uno spaventevole colpo di coda,
poi ricadde, contorcendosi furiosamente, sollevando dei larghi
sprazzi di fango.
</p>

<p>
Gli altri, lungi dallo spaventarsi alla detonazione che per
loro doveva riuscire nuova, non adoperando i papuasi armi
da fuoco, nè per la morte del loro compagno, balzarono sul
banco precipitandosi verso la scialuppa.
</p>

<p>
— Coraggio! ripetè un’ultima volta il capitano, che caricava
precipitosamente il fucile.
</p>

<p>
L’assalto fu tremendo. Quei formidabili sauriani, credendo
forse che anche la scialuppa fosse una preda da inghiottire, si
arrampicavano l’un sull’altro per giungere primi ad afferrare
i bordi. I loro aliti caldi e fetenti giungevano fino in volto ai
disgraziati naufraghi.
</p>

<p>
Questi però, malgrado fossero terrorizzati, non erano rimasti
inoperosi. Scaricate le armi sui più vicini, avevano afferrate
le scuri, i ramponi e perfino i remi e si difendevano con
sovrumana energia, picchiando furiosamente sui crani e sulle
mascelle, spezzando i denti o lacerando le gole di quei mostri.
</p>

<p>
<span class="pagenum" id="Page_156">[156]</span>
</p>

<p>
Fortunatamente la scialuppa era alta di bordo ed i coccodrilli
non potevano superarla e rovesciarsi nell’interno, ma
cercavano di riuscirvi colle code o di sfasciarla tentando di
azzannarla. Wan-Horn e il capitano, armati di scure, non li
lasciavano avvicinarsi troppo, e ogni testa che appariva sui
bordi ricadeva fracassata, mentre Hans e Cornelio, ritti sui
banchi, avevano riprese le armi, scaricandole in quelle enormi
gole.
</p>

<p>
Quella difesa accanita, quelle detonazioni, quei lampi,
quelle grida parvero sconcertare gli assalitori, i quali si decisero
a retrocedere verso i margini del banco, ma senza abbandonarlo
però.
</p>

<p>
Cinque di loro giacevano distesi sulla sabbia e altri tre,
feriti gravemente, fors’anche mortalmente, si dibattevano in
preda a spaventevoli convulsioni.
</p>

<p>
I naufraghi, ripresi i fucili, avevano ricominciato il fuoco.
Incoraggiati dal primo successo, cercavano ora di respingere
nel fiume i sauriani, i quali, invece, parevano più propensi a
rinnovare l’assalto.
</p>

<p>
— Non perdete colpo, disse il capitano. Se possiamo resistere
ancora dieci minuti, la scialuppa lascerà il banco.
</p>

<p>
— È già tutto coperto, disse Cornelio. La marea monta
rapidamente.
</p>

<p>
— Ma quei coccodrilli non si decidono ad andarsene, disse
Wan-Horn. Ecco un altro che torna all’assalto.
</p>

<p>
— A voi, ragazzi! gridò il capitano.
</p>

<p>
Due spari echeggiarono formando quasi una sola detonazione.
Il sauriano fece uno scarto che lo portò sull’orlo del
banco, poi rotolò nel fiume scomparendo sott’acqua.
</p>

<p>
Gli altri, che parevano indecisi, retrocessero, ma poi tornarono
all’assalto urtandosi e accavallandosi confusamente,
decisi a finirla colle prede umane. Già stavano per raggiungere
la scialuppa quando questa, che da qualche istante subiva
delle oscillazioni, sollevata dalla marea, si spostò fuggendo attraverso
al banco.
</p>

<p>
— Galleggiamo! gridò Cornelio.
</p>

<p>
— Ai remi, Horn! gridò il capitano, scaricando il suo fucile
in mezzo alla banda di coccodrilli.
</p>

<figure class="figcenter"><a id="fill-157"></a>
  <img src="images/ill-157.jpg" alt="&nbsp;">
</figure>

<p>
Il marinaio, il chinese ed Hans afferrarono i remi e si
misero ad arrancare disperatamente, dirigendo la scialuppa
<span class="pagenum" id="Page_159">[159]</span>
verso la sponda sinistra, mentre Cornelio ed il capitano, con
frequenti fucilate, tenevano lontani i sauriani, i quali scoraggiati,
non parevano più risoluti a continuare l’assalto.
</p>

<p>
In pochi istanti la scialuppa attraversò il fiume e si arenò
sulla riva, in mezzo ad un gigantesco mazzo di erbe acquatiche.
</p>

<p>
Stavano per sbarcare, quando verso il basso corso del
fiume udirono delle voci umane ed uno sbattere di remi.
</p>

<p>
— Chi s’avvicina? chiese il capitano.
</p>

<p>
— I pirati senza dubbio, disse Wan-Horn. Hanno udito i
nostri spari e accorrono per assalirci.
</p>

<p>
— Dopo i coccodrilli i pirati! esclamò Cornelio. Che brutto
paese e che brutta notte!
</p>

<p>
— Tacete, disse il capitano.
</p>

<p>
Si curvò verso l’acqua e tese gli orecchi.
</p>

<p>
— Sì, diss’egli, dopo alcuni istanti. Devono essere pirati
che salgono il fiume. Ho udito lo sbattere di molti remi.
</p>

<p>
— Che salgano colle piroghe?
</p>

<p>
— Forse le hanno sciolte per renderle più leggiere e private
dei ponti e delle tettoie. Nascondiamo la scialuppa e salviamoci
nei boschi.
</p>

<div class="chapter">
<p>
<span class="pagenum" id="Page_161">[161]</span>
</p>

<h2 id="cap16">CAPO XVI.
<span class="smaller">La capanna aerea</span></h2>
</div>

<div>
<img class="drop-cap" src="images/ill-161.jpg" alt="&nbsp;">
</div>

<p>
Non vi era un momento da perdere. I pirati,
attirati da quei numerosi spari, si
erano affrettati a salire per cercare farli
prigionieri prima che cadessero in altre
mani.
</p>

<p>
Forse credevano che fossero stati assaliti
dagli indigeni e accorrevano non già
per difenderli, ma per tema che i nuovi
arrivati s’impadronissero di quelle prede
viventi e saccheggiassero la scialuppa senza
di loro.
</p>

<p>
I naufraghi, che udivano le voci avvicinarsi e che ormai
distinguevano perfettamente i colpi dei remi, tirarono la
scialuppa a terra e la coprirono con un ammasso di rami
e di foglie, per non perderla e venire privati dei viveri
e delle coperte che non potevano portare con loro. Per maggior
precauzione si caricarono delle munizioni, non volendo
lasciarle nella scialuppa, la quale poteva venire scoperta
e saccheggiata quantunque fosse ormai bene nascosta.
</p>

<p>
— A terra, disse il capitano.
</p>

<p>
<span class="pagenum" id="Page_162">[162]</span>
</p>

<p>
Alla svolta del fiume era apparsa una piroga montata
da parecchi uomini e più oltre si vedeva la prua di un’altra.
I naufraghi ne sapevano abbastanza: balzarono in mezzo ai
cespugli e si lanciarono sotto la foresta, volgendo le spalle al
corso d’acqua.
</p>

<figure class="figcenter"><a id="fill-162"></a>
  <img src="images/ill-162.jpg" alt="&nbsp;">
</figure>

<p>
Quella boscaglia era fitta assai e tanto oscura che a
malapena si potevano distinguere i tronchi degli alberi, ma
Cornelio, che aveva già scorrazzato per lunghi anni le foreste
di Timor, si era messo alla testa del drappello e lo guidava
dirigendosi verso l’ovest.
</p>

<p>
Gli alberi si succedevano agli alberi: alcuni alti, lisci,
enormi, che spiegavano i loro rami a sessanta o settanta
metri d’altezza, altri più bassi, nodosi, curvati innanzi od
indietro ed altri ancora sottili, coperti di foglie gigantesche
<span class="pagenum" id="Page_163">[163]</span>
che misuravano non meno di sei metri di lunghezza su uno
di larghezza. Liane interminabili, nepentes o piante arrampicanti,
s’intrecciavano dovunque, correndo da un tronco
all’altro, formando delle reti immense, capaci di accalappiare
perfino gli elefanti, mentre da terra sorgevano radici
mostruose le quali serpeggiavano qua e là, rendendo difficile
il passaggio, specialmente con quell’oscurità. Cornelio procedeva
con precauzione per non urtare contro quei centomila
ostacoli e sopratutto per non mettere il piede su qualcuno
di quei serpenti pitoni, lunghi sette e perfino otto
metri, dotati d’una forza così prodigiosa da stritolare un bue
fra le loro spire e che sono così numerosi nelle foreste delle
isole Malesi e anche in quelle della Nuova Guinea.
</p>

<p>
Camminavano da un’ora, sempre allontanandosi dal
fiume per far perdere le loro traccie ai pirati, quando si
trovarono improvvisamente dinanzi ad una piccola pianura,
circondata da altre foreste.
</p>

<p>
Con sua grande sorpresa, Cornelio vide elevarsi, quasi
in mezzo a quel terreno scoperto, una massa nera, enorme,
che pareva sospesa in aria, ad un’altezza di quattordici o sedici
metri.
</p>

<p>
— Zio! esclamò.
</p>

<p>
— Cos’hai scoperto? chiese Wan-Stael, uscendo dalla
foresta.
</p>

<p>
— Guarda!
</p>

<p>
— È un’abitazione di papù, disse il capitano. Brutta sorpresa,
se è abitata.
</p>

<p>
— Un’abitazione!...
</p>

<p>
— Sì, Cornelio. I papù, per non farsi sorprendere dai nemici
o dalle fiere, fabbricano le loro capanne su dei pali giganteschi.
</p>

<p>
— Ma quella è immensa.
</p>

<p>
— Abitano parecchie famiglie in quelle case aeree. Sono
costruzioni che meritano di essere vedute.
</p>

<p>
— Che sia abitata? chiese Wan-Horn.
</p>

<p>
— Lo sapremo subito. Alla sera gli inquilini ritirano i
bambù intagliati che servono a loro di scale, e se a quella
capanna mancano sarà segno che è abitata.
</p>

<p>
— Se la fosse, i papù avrebbero udito i nostri spari e non
dormirebbero, osservò Hans.
</p>

<p>
<span class="pagenum" id="Page_164">[164]</span>
</p>

<p>
— Hai ragione, disse il capitano. Quale fortuna se fosse
vuota!...
</p>

<p>
— La occuperemo? chiese Cornelio.
</p>

<p>
— Senza perdere tempo. Di lassù potremo difenderci
contro i pirati, se vengono ad assalirci.
</p>

<p>
— E non cadrà, quella baracca? Ho poca fiducia, zio
mio, di queste costruzioni.
</p>

<p>
— Sono solidissime, Cornelio; appoggiano su grosse
canne di bambù e tu sai come sono robuste, malgrado la
loro leggerezza. Seguitemi, amici, ma senza far rumore.
</p>

<p>
Tenendosi nascosti fra i cespugli e le piante arrampicanti
che ingombravano la piccola pianura, i naufraghi s’avvicinarono
a quella bizzarra costruzione che aveva delle dimensioni
enormi e si arrestarono dinanzi ai primi pali.
</p>

<p>
Quella casa aerea, situata a sedici metri dal suolo, quantunque
costruita da selvaggi che nulla hanno appreso dagli
ingegneri europei, era veramente meravigliosa e faceva molto
onore ai suoi costruttori.
</p>

<p>
Nulla può darvi un’idea dell’arditezza di quelle case, le
quali inoltre sono d’una solidità a tutta prova, tale anzi da
poter sfidare impunemente i venti più impetuosi.
</p>

<p>
Per costruirle, i papuasi piantano dapprima, e molto profondamente,
dei grossi e lunghi bambù leggieri ma resistenti,
incorruttibili poichè mai marciscono, incrociandoli e
legandoli con fibre di rotang o con liane, ma in modo da
sorreggersi gli uni con gli altri.
</p>

<p>
A dieci metri dal suolo costruiscono un primo pavimento,
una specie di terrazzo, con bambù più leggieri e con
nervature di foglie intrecciate, il quale riunisce tutte le pertiche
consolidandole maggiormente.
</p>

<p>
Più sopra, a quattordici metri d’altezza, ne costruiscono
un secondo assai più vasto, più sporgente del primo e anche
più solido, dovendo reggere gli abitanti della casa.
</p>

<p>
Sopra questo elevano l’abitazione, colle pareti di bambù
e di stuoie ed un tetto a due pioventi, coperto da larghe
foglie, le quali bastano per impedire i filtramenti delle scarse
pioggie che cadono in quelle regioni.
</p>

<p>
Per evitare che i nemici possano sorprenderli nel sonno
si servono di due o tre pertiche per salire, fornite di tacche
ad una certa distanza. Appoggiano sulla seconda piattaforma,
<span class="pagenum" id="Page_165">[165]</span>
ma non sono fisse, poichè alla sera si ritirano, e terminano
su di un piccolo pianerottolo situato a sei metri da terra
e sul quale si giunge servendosi di altre pertiche pure
mobili.
</p>

<p>
Quando le famiglie papù si trovano nella loro capanna
aerea, possono sfidare le fiere e anche i nemici, poichè senza
quelle pertiche non si può salire lassù. Se alcuni volessero
tentare l’ascensione, sarebbero costretti ad appoggiare nuove
pertiche, ma il solo urto basterebbe per far oscillare l’intera
costruzione e mettere in allarme gli abitanti.
</p>

<p>
Il capitano, che aveva veduto ben altre di quelle capanne,
girò attorno ai bambù di sostegno e trovò due pertiche
che mettevano sul pianerottolo, e più sopra ne vide
altre due che s’appoggiavano alla piattaforma superiore.
</p>

<p>
— Quest’abitazione è stata abbandonata, disse.
</p>

<p>
— Che i proprietari siano stati uccisi? chiese Cornelio.
</p>

<p>
— Può essere; i papù della costa e quelli dell’interno si
odiano ferocemente e si distruggono a vicenda con guerre sanguinosissime;
però aggiungerò che i papù emigrano sovente.
</p>

<p>
— Approfittiamo dell’assenza dei proprietari e occupiamo
questa bizzarra abitazione.
</p>

<p>
Stava per issarsi sulle pertiche, quando il capitano lo
arrestò.
</p>

<p>
— Adagio, diss’egli. Gli abitanti possono essere discesi,
ma ve ne possono essere altri lassù e cacciarti in petto una
freccia avvelenata. Prima voglio assicurarmi se questa casa è
proprio disabitata.
</p>

<p>
Afferrò due bambù e li scrollò furiosamente. L’intera costruzione
oscillò dalla base alla cima con un forte rumore,
senza però cedere, tanto era solida.
</p>

<p>
— Se vi sono degli abitanti che dormono, si sveglieranno,
disse.
</p>

<p>
Attesero cogli occhi fissi sulla capanna aerea, ma nessun
essere umano apparve sulla grande piattaforma. Solamente
alcuni uccelli, che dormivano sul tetto, volarono via emettendo
strida di spavento.
</p>

<p>
— Non vi è nessuno, disse Wan-Horn. Possiamo salire.
</p>

<p>
Cornelio si mise ad arrampicarsi su una pertica, appoggiando
i piedi e le mani sulle tacche, mentre il capitano si
inerpicava sull’altra e giunsero sul pianerottolo.
</p>

<p>
<span class="pagenum" id="Page_166">[166]</span>
</p>

<p>
Diedero all’edificio una seconda scrollata, ma non udendo
alcun rumore, nè vedendo comparire alcuna persona, salirono
più su, giungendo felicemente sulla grande piattaforma sostenente
la capanna.
</p>

<p>
Colà furono costretti ad arrestarsi, poichè quel pavimento
era tutt’altro che praticabile pei loro piedi. Infatti i papù,
che sono agili come le scimmie, non si prendono grandi
cure pei pavimenti delle loro abitazioni, e lasciano i bambù
scoperti.
</p>

<p>
Essendo questi disposti ad intervalli di venti ed anche di
trenta centimetri, lasciano fra loro delle aperture che possono
causare delle cadute mortali, per chi non è abituato ad una
ginnastica indiavolata e soffre i capogiri. Gli abitanti non ne
coprono che una parte, quelli che si trovano nell’interno della
casa e non sempre.
</p>

<p>
La terrazza esterna è priva di stuoie, quindi per attraversarla
bisogna avanzarsi a salti, e con piede molto sicuro, se
si vuole evitare il pericolo di cadere sulla piattaforma inferiore.
</p>

<p>
— Diamine! esclamò Cornelio. Questo pavimento è un
vero trabocchetto, zio mio.
</p>

<p>
— Non è molto comodo per noi, ma i papù se ne accontentano,
Cornelio.
</p>

<p>
— Ma è pericoloso pei ragazzi.
</p>

<p>
— Sono agili come gli scoiattoli e non si trovano imbarazzati.
Avanti, Cornelio.
</p>

<p>
— Non voglio correre il pericolo di mettere i piedi nel
vuoto e di capitombolare fino a terra, zio mio, cosa facile con
questa oscurità. Preferisco avanzarmi a carponi.
</p>

<p>
— È più sicuro, disse il capitano ridendo.
</p>

<p>
Tenendosi stretti ai bambù attraversarono la piattaforma
ed entrarono nella casa, il cui pavimento era coperto da
grosse e solide stuoie.
</p>

<p>
Quell’abitazione era vastissima, in forma d’un quadrilatero,
con un tetto ampio e assai sporgente, per coprire l’intera
piattaforma. Era diviso in quattro stanze lunghe otto o dieci
metri, larghe altrettanto e provviste tutte di porte, le quali
mettevano sulla galleria esterna.
</p>

<figure class="figcenter"><a id="fill-167"></a>
  <img src="images/ill-167.jpg" alt="&nbsp;">
</figure>

<p>
Il capitano accese l’esca, diede fuoco ad un pezzo di carta
che aveva trovato in una tasca della giubba e spinse lo
<span class="pagenum" id="Page_169">[169]</span>
sguardo nelle stanze, ma non vide alcun abitante, nè alcun
oggetto: erano tutte disabitate e perfettamente vuote.
</p>

<p>
— Meglio per noi, disse. Passeremo qui il resto della
notte e dormiremo tranquillamente.
</p>

<p>
— Ritireremo le scale, disse Cornelio.
</p>

<p>
— L’ho già detto ad Horn.
</p>

<p>
Intanto Hans e il Chinese erano giunti sulla piattaforma
ed erano entrati nell’abitazione, ed il vecchio marinaio saliva
ritirando le pertiche per impedire ai pirati di raggiungerli.
</p>

<p>
— Finalmente possediamo una casa! esclamò Hans.
</p>

<p>
— Una vera fortezza, soggiunse Cornelio. Sfido i pirati a
farci sloggiare ed a trovarci.
</p>

<p>
— Se non ci hanno già scoperti, disse il marinaio entrando.
Temo che quelle canaglie siano più furbe di noi.
</p>

<p>
— Hai veduto qualche cosa di sospetto? chiese il capitano,
con inquietudine.
</p>

<p>
— Posso essermi ingannato, signor Wan-Stael, ma mentre
ritiravo le pertiche, mi parve di aver udito un leggiero fischio
dalla parte della foresta.
</p>

<p>
— Che abbiano scoperte le nostre traccie?
</p>

<p>
— Non so cosa dire, capitano.
</p>

<p>
— Ma con questa oscurità? disse Cornelio.
</p>

<p>
— I selvaggi hanno degli occhi migliori dei nostri, rispose
il vecchio marinaio. Talvolta danno dei punti agli animali
notturni.
</p>

<p>
— Ma cosa sperano di guadagnare prendendoci?
</p>

<p>
— I nostri fucili, Cornelio, disse il capitano. Questo accanimento
non può spiegarsi diversamente.
</p>

<p>
— Apprezzano molto le armi da fuoco?
</p>

<p>
— E con ragione, non possedendo che delle cerbottane e
degli archi. Muniti di armi da fuoco, quei pirati possono diventare
veramente invincibili contro i loro compatriotti della
costa.
</p>

<p>
— Ma se vorranno salire, avranno molto da fare.
</p>

<p>
— Purchè non ci taglino le pertiche di sostegno e ci facciano
capitombolare assieme alla casa, disse il marinaio.
Hanno dei <i>parangs</i>, e quelle pesanti sciabole tagliano meglio
delle scuri.
</p>

<p>
— Che brutta caduta!
</p>

<p>
<span class="pagenum" id="Page_170">[170]</span>
</p>

<p>
— Mortale, signor Cornelio.
</p>

<p>
— Usciamo, disse il capitano. Non bisogna lasciarli avvicinare.
</p>

<p>
Lasciarono la casa e si curvarono sui bambù della piattaforma
esterna, i quali essendo così larghi e permettevano di
sorvegliare tutti i dintorni della costruzione.
</p>

<p>
Non si udiva alcun rumore dalla parte della foresta: solamente
la brezza notturna sibilava debolmente fra i pali di sostegno,
su diversi toni.
</p>

<p>
Essendo sorta la luna si poteva distinguere un uomo ad
una notevole distanza, ma nessuno appariva su quella piccola
pianura.
</p>

<p>
— Non odo nulla di sospetto, disse Cornelio.
</p>

<p>
— Ed io non vedo alcun pirata, disse Hans.
</p>

<p>
— Ma la pianura è coperta di cespugli e di piante arrampicanti
assai fitte, e quei bricconi possono avanzarsi strisciando,
osservò Horn.
</p>

<p>
In quell’istante, quasi a conferma delle sue parole, una
leggiera striscia oscura fendette l’aria e venne a piantarsi sulla
parete esterna della capanna, a mezzo metro dalla testa del
Chinese.
</p>

<p>
— Oh! esclamò il capitano.
</p>

<p>
Si rizzò rapidamente e la staccò.
</p>

<p>
— Una freccia, disse, prendendola con precauzione. È
stata lanciata da una cerbottana, non m’inganno.
</p>

<p>
Quella freccia era lunga venti centimetri; era un leggiero
cannello di bambù spinoso, aguzzato da una parte e fornito
dall’altra d’un piccolo fiocco di cotone e da un tappo di midolla
vegetale.
</p>

<p>
— È avvelenata? chiese Cornelio.
</p>

<p>
— Certo, e vi ordino di ritirarvi nella capanna, perchè a
chi tocca una ferita è uomo morto. L’upas è un veleno che
non perdona.
</p>

<p>
— Che l’abbiano lanciata i pirati?
</p>

<p>
— Senza dubbio, Cornelio; affrettiamoci a metterci al sicuro.
</p>

<p>
Abbandonarono la piattaforma e si ritirarono nella capanna
nel medesimo istante che una seconda freccia, partita
da un cespuglio, sibilava attraverso ai bambù, piantandosi
sul tetto.
</p>

<div class="chapter">
<p>
<span class="pagenum" id="Page_171">[171]</span>
</p>

<h2 id="cap17">CAPO XVII.
<span class="smaller">Fra le freccie ed il fuoco</span></h2>
</div>

<div>
<img class="drop-cap" src="images/ill-171.jpg" alt="&nbsp;">
</div>

<p>
I papù in generale sono male armati
e non possono resistere ad un attacco
degli uomini bianchi muniti
di buoni fucili; ma se i loro archi
sono di poca efficacia, le loro mazze,
ruvidi bastoni malamente lavorati,
e le loro lancie poco meno
che inutili avendo per lo più le
punte di osso, posseggono però
un’arma che produce ferite mortali
e che si presta molto nelle guerre
d’imboscate.
</p>

<p>
Non è certo di loro invenzione
avendola probabilmente appresa dagli
isolani malesi e specialmente bornesi, ma se ne servono
con abilità straordinaria: è la cerbottana o, come la chiamano
i malesi, la <i>sumpitan</i>.
</p>

<p>
<span class="pagenum" id="Page_172">[172]</span>
</p>

<p>
È un tubo di bambù lungo generalmente un metro e
mezzo, di legno duro, trapanato con un ferro appuntato, ma
con molta precisione, dovendo il foro interno essere rigorosamente
eguale.
</p>

<p>
In questo tubo introducono un cannello di bambù od un
nervo di foglia munito superiormente d’una spina lunga ed
assai acuta, e inferiormente d’un tappo a cono di midolla vegetale,
che corrisponde al calibro dell’arma.
</p>

<p>
Soffiando entro la cerbottana, la freccia, spinta dall’aria,
esce e s’innalza per quaranta ed anche cinquanta metri, colpendo
l’uccello, o il nemico imboscato, con una precisione
straordinaria.
</p>

<p>
L’uomo, o l’animale, o il volatile toccato, non ha scampo
e morranno fra pochi minuti, perchè le punte della freccia
sono tinte nel succo dell’upas, uno degli alberi più venefici
che esistono.
</p>

<p>
Appena ricevuta la ferita, l’uomo prova tosto un tremito
convulso, il polso si accelera, poi prova una debolezza estrema,
un’ansietà angosciosa, respirazione difficile, spasimi, vomiti,
espulsioni fecali, convulsioni tetaniche e quindi spira
dopo dieci o quindici minuti.
</p>

<p>
Sembra che quel veleno agisca sul sistema circolatorio e
sul sistema nervoso.
</p>

<p>
Altre volte invece quelle freccie sono tinte nel succo del
<i>cetting</i> (<i>strichnos tientè</i>), pianta arrampicante più velenosa
ancora dell’<i>upas</i>, poichè la morte è più rapida, quasi fulminante.
</p>

<p>
Come si vede, non era il caso di rimanere all’aperto per
difendere meglio i dintorni della capanna aerea. Quelle due
freccie, salite lassù, e che il capitano aveva avuto tempo di
vedere, dicevano abbastanza di quali mezzi disponevano i pirati
per tenerli lontani.
</p>

<p>
I naufraghi però, anche tenendosi dentro la capanna, potevano
difendersi e mandare le loro palle a destinazione, essendovi
molte aperture fra le pareti di graticcio dell’abitazione
e parecchie porte.
</p>

<p>
Si dispersero per la casa per sorvegliare i dintorni da
tutte le parti, e si tennero pronti a rispondere alle provocazioni
di quegli accaniti assalitori.
</p>

<p>
Non attesero molto, poichè pochi minuti dopo scorsero
<span class="pagenum" id="Page_173">[173]</span>
dei corpi neri strisciare fra i cespugli e le piante arrampicanti,
tentando d’avvicinarsi alle palizzate di sostegno.
</p>

<p>
Cornelio mirò il primo e fece fuoco. L’uomo colpito dall’infallibile
palla del bravo bersagliere, girò due volte su sè
stesso, stramazzò al suolo senza mandare un grido.
</p>

<p>
Quel colpo maestro sgomentò gli assalitori, poichè si videro
tornare rapidamente indietro e nascondersi fra i fitti
alberi della foresta.
</p>

<figure class="figcenter"><a id="fill-173"></a>
  <img src="images/ill-173.jpg" alt="&nbsp;">
</figure>

<p>
— Ecco uno che non tornerà più sul mare, disse Wan-Horn.
Il confetto è stato un po’ amaro per quel povero diavolo,
ma meritato. Ah! furfanti, ne avrete ben altri, prima di prenderci
le armi!
</p>

<p>
— Sono pronto a ricominciare, disse Cornelio. Un altro
che si mostri e lo stendo a terra.
</p>

<p>
— In guardia! gridò il capitano.
</p>

<p>
Sette od otto freccie s’alzarono sibilando, ma erano partite
troppo lontane e due sole si piantarono nei bambù della
piattaforma esterna.
</p>

<p>
— Grandina! esclamò Cornelio.
</p>

<p>
<span class="pagenum" id="Page_174">[174]</span>
</p>

<p>
— Ed è grandine avvelenata, aggiunse Wan-Horn. Fortunatamente
siamo fuori di pericolo, almeno per ora.
</p>

<p>
— Ma più tardi? disse il capitano, che pareva fosse diventato
inquieto. Se quei briganti prolungano l’assedio, cosa
accadrà di noi?
</p>

<p>
— Non abbiamo fretta, zio, disse Cornelio. Si sta molto
bene in questa gabbia d’uccelli.
</p>

<p>
— Ma i viveri? Chi di noi possiede dell’acqua?
</p>

<p>
— È vero, zio. Io non ho che due biscotti e nemmeno
una goccia d’acqua.
</p>

<p>
— Che vogliano proprio assediarci? chiese Wan-Horn.
</p>

<p>
— Ne sono certo, vecchio mio. Essi calcolano di farci capitolare
per fame.
</p>

<p>
— No, zio, disse Hans. Non aspetteranno tanto, poichè li
vedo a ritornare: guarda!
</p>

<p>
Tutti si affacciarono alle porte e videro infatti i pirati
avanzarsi attraverso alla pianura. Strisciavano fra i cespugli
e le piante arrampicanti come i serpenti, cercando di non
farsi scorgere.
</p>

<p>
— Che vengano a tagliare i pali di sostegno? brontolò
Wan-Horn. A voi, signor Cornelio.
</p>

<p>
Il giovanotto che aveva ricaricato il fucile, mandò una
palla in mezzo ad un cespuglio, le cui cime si movevano, ma
nessun grido seguì lo sparo.
</p>

<p>
— Mancato o ucciso sul colpo? disse il marinaio.
</p>

<p>
— Vedo i rami agitarsi ancora, disse Cornelio. Quei furfanti
non mostrano un pezzetto dei loro corpi, tanto sono ben
nascosti.
</p>

<p>
Il capitano ed Hans fecero fuoco mirando i cespugli che
si muovevano, ma i pirati ormai non si scorgevano più e non
risposero.
</p>

<p>
— Che si siano nascosti sotto terra? chiese il marinaio.
Come va questa faccenda?
</p>

<p>
Ad un tratto quindici o venti uomini balzarono dai cespugli
e si scagliarono verso l’abitazione, menando furiosi
colpi di parangs contro i pali di sostegno. In un momento
sette od otto, troncati da quelle pesanti sciabole, caddero a
terra.
</p>

<p>
— Fuoco! gridò il capitano.
</p>

<p>
Tre colpi di fucile echeggiarono: due pirati caddero fulminati,
<span class="pagenum" id="Page_175">[175]</span>
un terzo fuggì urlando ed andò a cadere in mezzo un
cespuglio poco discosto, e gli altri ritornarono precipitosamente
nel bosco, salutati da altre due fucilate.
</p>

<p>
— Hanno del coraggio, quelle canaglie! esclamò Wan-Horn.
Speriamo però che ne abbiano abbastanza delle nostre
palle per ora. Se continuavano a lavorare di sciabole, facevan
capitombolare la nostra gabbia.
</p>

<p>
— Non c’è pericolo, marinaio, disse il capitano. Vi sono
almeno duecento pali da tagliare, e prima che li recidano tutti
li distruggeremo.
</p>

<p>
— Credete che non ritentino l’attacco?
</p>

<p>
— Dopo questa seconda lezione spero che non oseranno
avvicinarsi ancora. Corichiamoci sulla piattaforma e teniamci
pronti a mandare un’altra grandinata di palle se tornano a
mostrarsi.
</p>

<p>
Si sdraiarono dinanzi alle porte tenendo a fianco i fucili
e attesero.
</p>

<p>
I pirati non abbandonavano la foresta che li proteggeva,
ma non si erano allontanati, poichè di tratto in tratto si udivano
le loro voci e di quando in quando qualche freccia saliva
in aria, ma senza giungere fino alla casa aerea.
</p>

<p>
Senza dubbio ne avevano avuto abbastanza delle palle
degli assediati e si erano accampati fra i tronchi d’albero per
impedire ogni tentativo di fuga. Probabilmente contavano di
costringerli alla resa colla fame, piano più sicuro e di esito
certo, poichè i naufraghi non potevano durare a lungo senza
un sorso d’acqua.
</p>

<p>
La notte trascorse senza che i pirati rinnovassero il tentativo
e senza che gli assediati riaprissero il fuoco, volendo
economizzare le munizioni, quantunque avessero un migliaio
di colpi da sparare.
</p>

<p>
Quando il sole apparve, illuminando le foreste circostanti,
la situazione non era cambiata. I pirati si udivano sempre a
chiacchierare, ma si erano affrettati a porsi in salvo dietro ai
grossi tronchi degli alberi.
</p>

<p>
— La va male, disse Wan-Horn. Se questo assedio continua,
non so come potremo resistere senza un sorso d’acqua.
</p>

<p>
— Se ci fosse qualche stagno in questa pianura, proverei
a discendere, disse Cornelio. Comincio ad essere annoiato di
questa prigionia, Horn.
</p>

<p>
<span class="pagenum" id="Page_176">[176]</span>
</p>

<p>
— Ed è appena cominciata!... Avrete del tempo per annoiarvi
di più, signor Cornelio. I pirati non se ne vanno.
</p>

<p>
— Se provassimo a sloggiarli?
</p>

<p>
— In qual modo?
</p>

<p>
— Scendendo nella pianura e attaccandoli.
</p>

<p>
— Ci crivelleranno di freccie prima di toccare terra e voi
sapete che sono avvelenate.
</p>

<p>
— Ma se questo assedio si prolunga?
</p>

<p>
— Speriamo che si stanchino, signor Cornelio.
</p>

<p>
— Ma la sete si avanza, Horn.
</p>

<p>
— Resisteremo fin che potremo.
</p>

<p>
— Ah! se potessi scorgerli!...
</p>

<p>
— I furbi si tengono nascosti.
</p>

<p>
— Vediamo se possiamo costringerli a mostrarsi, vecchio
Horn. Vedo i rami di quel cespuglio a muoversi; forse là vi
è una sentinella.
</p>

<p>
Armò il fucile e fece fuoco, ma i pirati risposero con una
volata di freccie, senza però abbandonare la foresta protettrice.
Alcune giunsero fino sulla piattaforma, ma le altre caddero
a mezza via.
</p>

<p>
— Non si muovono, Wan-Horn, disse il giovinotto con
stizza.
</p>

<p>
— Lo vedo, signor Cornelio. Sanno oramai che siamo
abili tiratori e ci tengono alla loro pelle; invece di sprecare
le nostre palle, facciamo colazione.
</p>

<p>
— Sarà molto magra, Horn.
</p>

<p>
— Ho tre biscotti.
</p>

<p>
— Ed io due.
</p>

<p>
— E voi, capitano?
</p>

<p>
— La mia pipa.
</p>

<p>
— E noi abbiamo le tasche vuote, dissero Hans ed il
chinese.
</p>

<p>
— Non c’è pericolo di fare una indigestione, disse il marinaio,
il quale però non perdeva il suo buon umore.
</p>

<p>
Si divisero fraternamente i cinque biscotti, che in pochi
bocconi fecero sparire, poi si stesero sui graticci e s’addormentarono
sotto la guardia del marinaio, avendo passata l’intera
notte in continui allarmi.
</p>

<figure class="figcenter"><a id="fill-177"></a>
  <img src="images/ill-177.jpg" alt="&nbsp;">
</figure>

<p>
La giornata lentamente trascorse senza che i pirati tentassero
un nuovo assalto; non avevano però abbandonato il
<span class="pagenum" id="Page_177">[177]</span>
bosco, poichè di quando in quando lanciavano qualche freccia.
Quando calarono le tenebre i poveri assediati erano già
alle prese colla fame e sopratutto colla sete. Dal mattino non
avevano messo sotto i denti che quei pochi biscotti e dalla
sera precedente non avevano ingoiato un sorso d’acqua. Nessuno
però si era lamentato, e perfino Hans che era il più giovine
di tutti aveva resistito eroicamente, quantunque avesse
la gola arida e la lingua ingrossata. La brezza della notte recò
<span class="pagenum" id="Page_178">[178]</span>
qualche sollievo ai poveri assetati, ma era ben poca cosa, e
se quell’assedio non cessava non avrebbero potuto sopportare
un digiuno di altre ventiquattro ore.
</p>

<p>
— Bisogna tentare qualche cosa, disse il capitano con voce
risoluta. Hans non può sopportare simili privazioni.
</p>

<p>
— Non mi lamento, zio, rispose il giovane. Se resistete voi,
terrò duro anch’io.
</p>

<p>
— No, mio povero ragazzo, tu non ancora sei un uomo.
Questa notte andrò in cerca d’acqua.
</p>

<p>
— Ti uccideranno, zio.
</p>

<p>
— Cercherò di scendere senza farmi vedere.
</p>

<p>
— Verrò anch’io, zio, disse Cornelio.
</p>

<p>
— Ed io? disse Horn. Lasciate che tenti io la discesa,
capitano; ho sessant’anni e uccideranno un uomo che ha vissuto
abbastanza.
</p>

<p>
— No, mio bravo Horn, rimarrai qui a vegliare sui nipoti
miei. Non sei più agile come un tempo e la discesa non è
facile.
</p>

<p>
— I muscoli sono ancora solidi, capitano, e scenderò
meglio d’un mozzo. Se vi uccidono, chi ricondurrà in patria
i vostri nipoti?
</p>

<p>
— Tu sei un marinaio che può condurre una scialuppa
anche più lontano dell’isola di Timor. D’altronde non mi
hanno ancora ucciso quei birbanti, e dubito che vi riescano.
</p>

<p>
— Lascia che vada io, zio, disse Cornelio. Corro come un
cervo, e se i pirati m’inseguiranno, li farò scoppiare prima
che mi raggiungano.
</p>

<p>
— No, mio valoroso nipote, non voglio... oh!
</p>

<p>
Wan-Stael si era bruscamente voltato verso le boscaglie
occupate dai pirati ed era divenuto pallido.
</p>

<p>
— Cos’hai veduto, zio? chiesero Hans e Cornelio, montando
precipitosamente i fucili.
</p>

<p>
— Ho veduto un punto luminoso, una fiammella solcare
le tenebre.
</p>

<p>
— Dove? chiesero tutti.
</p>

<p>
— Verso il bosco.
</p>

<p>
— Che i pirati cerchino d’incendiarci la casa? chiese
Wan-Horn.
</p>

<p>
— Lo temo, disse il capitano. Vedo un fuoco brillare
nella foresta.
</p>

<p>
<span class="pagenum" id="Page_179">[179]</span>
</p>

<p>
— Ed io i pirati che strisciano fra le piante, disse
Cornelio.
</p>

<p>
— Preparate le armi; se riescono a incendiare i bambù,
questa abitazione cadrà come un fastello di paglia. Li vedi,
Cornelio?
</p>

<p>
— Si sono nascosti dietro a quel macchione. Ah!..
</p>

<p>
Una fiammella si era alzata dalla macchia ed era caduta
sulla parte anteriore della piattaforma, lasciandosi dietro parecchie
scintille. Cornelio, a rischio di cadere nel vuoto e di
ricevere una freccia nel petto, balzò attraverso ai bambù e
la gettò via prima che comunicasse il fuoco ai legnami dell’edificio.
</p>

<p>
— Sono freccie, gridò egli.
</p>

<p>
— Freccie! esclamò il capitano.
</p>

<p>
— Sì, zio, ma sulla punta portano un fiocco di cotone
acceso.
</p>

<p>
— I birbanti! esclamò Horn. Cercano di appiccare il fuoco
alla capanna senza mostrarsi.
</p>

<p>
Un’altra freccia infiammata s’alzò dalla macchia e s’infisse
nella parete della casa, minacciando d’incendiare i tralicci e
le stuoie di nervatura di foglia. Hans fu però pronto a staccarla
ed a spegnere il fiocco di cotone.
</p>

<p>
— Se vi è cara la vita e non volete morire arrostiti, aprite
il fuoco, disse il capitano. Bisogna ricacciare i pirati nella
foresta, o fra breve la casa sarà in fiamme.
</p>

<p>
I naufraghi si accostarono presso le porte e cominciarono
un fuoco nutrito, mandando le palle entro la macchia e fra
i cespugli, in mezzo ai quali supponevano che si celassero
i pirati.
</p>

<p>
Le scariche si succedevano alle scariche e le palle fischiavano
ovunque fracassando i rami e massacrando le foglie, ma
i pirati, che parevano decisi di finirla con quel pugno di difensori,
non abbandonavano i loro nascondigli e continuavano
a lanciare le loro freccie ardenti, le quali cadevano sulla piattaforma
ed attorno alla casa.
</p>

<p>
Hans e il chinese correvano qua e là per spegnerle, mentre
i loro compagni continuavano a scaricare le armi, ma non
potevano tener dietro a tutte.
</p>

<p>
Due volte, nello spazio di cinque minuti, i bambù e le
stuoie della piattaforma avevano preso fuoco ed i due giovanotti
<span class="pagenum" id="Page_180">[180]</span>
avevano spento l’incendio non senza fatica e riportando
delle ustioni.
</p>

<p>
Quella lotta non poteva durare a lungo. Il capitano, Cornelio
ed il vecchio marinaio sparavano senza posa, ma le
freccie diventavano più numerose e si vedevano solcare le tenebre
in tutte le direzioni, cadere dinanzi e dietro la casa
aerea e talune sul tetto.
</p>

<p>
— Zio! esclamò ad un tratto Hans, con voce angosciata.
Non possiamo più resistere: il tetto è in fiamme.
</p>

<p>
— Maledizione! gridò Wan-Stael, con rabbia.
</p>

<p>
— Stiamo per morire arrostiti! gridò Cornelio. Fuggiamo
o la casa ci mancherà sotto i piedi!
</p>

<div class="chapter">
<p>
<span class="pagenum" id="Page_181">[181]</span>
</p>

<h2 id="cap18">CAPO XVIII.
<span class="smaller">Caccia alle testuggini</span></h2>
</div>

<div>
<img class="drop-cap" src="images/ill-181.jpg" alt="&nbsp;">
</div>

<p>
La costruzione aerea, crivellata di freccie
incendiarie, fiammeggiava in diversi
luoghi, minacciando di rovinare e di
trascinare nella caduta gli assediati.
</p>

<p>
Il tetto, costruito di foglie di arecche,
di cocco e di leggieri bambù,
aveva preso fuoco alle due estremità
e si erano pure incendiate le pareti
e il margine posteriore della grande
piattaforma.
</p>

<p>
Le vampe, che ingigantivano rapidamente, trovando un
buon alimento in quelle foglie ed in quei legni secchi, illuminavano
la notte, tingendo la sottostante pianura e le boscaglie
d’una luce sanguigna. Densi nuvoloni di fumo s’alzavano
vorticosamente sotto i soffi della brezza notturna,
<span class="pagenum" id="Page_182">[182]</span>
e dal tetto rovinavano stuoie e graticci infiammati, tizzoni
ardenti che rimbalzavano sulla piattaforma provocando altri
incendii e nembi di scintille le quali volavano via, solcando
le tenebre come stelle. Anche la piattaforma inferiore aveva
preso fuoco e si udivano i bambù a crepitare sotto le fiamme
e cadere al suolo con sordo rumore.
</p>

<p>
Il capitano ed i suoi compagni, impotenti a resistere in
mezzo a quell’abitazione che diveniva una fornace ardente,
balzarono sulla piattaforma esterna attraversando i vortici
di fumo che li acciecavano.
</p>

<p>
I pirati, vedendoli comparire in mezzo alle fiamme, si
slanciarono fuori dalle piante mandando urla di trionfo e
agitando minacciosamente i loro pesanti <i>parangs</i>.
</p>

<p>
— Canaglie!... urlò Wan-Horn. Prendete!
</p>

<p>
Il più vicino, colpito dalla palla del marinaio, stramazzò
a terra emettendo un grido disperato.
</p>

<p>
— Presto, scendiamo!... gridò il capitano.
</p>

<p>
Approfittando dello scompiglio prodotto da quel fortunato
colpo di fucile, gli assediati calarono rapidamente le
pertiche e due a due si lasciarono scivolare sul pianerottolo,
passando fra il fumo e le fiamme che si alzavano sulla
piattaforma inferiore.
</p>

<p>
I pirati, che si erano arrestati attorno al cadavere del
loro compagno, si lanciarono innanzi per farli prigionieri,
ma ad un tratto retrocessero vivamente.
</p>

<p>
In lontananza, verso il fiume, si erano udite delle
urla, le quali crescevano d’intensità. Cosa succedeva all’estremità
della foresta?... Qualche grave avvenimento senza
dubbio, perchè gli assediati videro i loro nemici raggiungere
rapidamente il bosco e fuggire precipitosamente verso
l’est.
</p>

<p>
— Se ne vanno! esclamò Cornelio, stupito.
</p>

<p>
— Lasciali correre, gridò il capitano. Scendete: la casa
sta per crollarci addosso.
</p>

<p>
Si lasciarono scivolare a terra e s’allontanarono rapidamente,
correndo in direzione opposta a quella dei pirati.
S’arrestarono solamente all’estremità della pianura, celandosi
in mezzo ad una folta foresta di arecche e di banani
selvatici.
</p>

<p>
La casa aerea fiammeggiava come un’immensa torcia
<span class="pagenum" id="Page_183">[183]</span>
e stava per crollare. Lunghe fiamme s’alzavano e si abbassavano
colle selvagge contrazioni dei serpenti, lanciando in
aria nuvoloni di fumo e nembi di scintille.
</p>

<figure class="figcenter"><a id="fill-183"></a>
  <img src="images/ill-183.jpg" alt="&nbsp;">
</figure>

<p>
Il tetto era crollato, le due piattaforme, già quasi tutte
<span class="pagenum" id="Page_184">[184]</span>
distrutte, cadevano a pezzi, ed i bambù, consumati alle
estremità superiori e nei punti d’appoggio, precipitavano
al suolo con grande fracasso, minacciando d’incendiare i
cespugli e le piante arrampicanti.
</p>

<p>
— Era tempo! esclamò Cornelio. Pochi minuti di ritardo
e noi precipitavamo da un’altezza di sedici metri, e mezzo
arrostiti.
</p>

<p>
— Ma i pirati, perchè sono fuggiti, mentre ormai ci tenevano
in mano? chiese Hans.
</p>

<p>
— Verso il fiume succede qualche cosa di grave, disse il
capitano. Non udite queste grida?
</p>

<p>
— Pare che laggiù succeda una battaglia, disse Horn. Che
i pirati siano stati assaliti?
</p>

<p>
— Ma da chi? chiese Hans.
</p>

<p>
— Forse da qualche tribù nemica, rispose il capitano.
Gli abitanti dell’interno, come vi dissi, sono in continua
guerra con quelli delle coste.
</p>

<p>
— Li hanno assaliti in buon punto, disse Cornelio. Udite?
</p>

<p>
Verso il fiume si udivano dei clamori assordanti: erano
urla feroci, urla che parevano di belve anzichè emesse da
gole umane, e di tratto in tratto dei sordi rulli che parevano
prodotti da qualche istrumento musicale, forse da un tamburo
o da qualche cosa di simile.
</p>

<p>
Pareva che laggiù si combattesse furiosamente, poichè di
quando in quando s’udivano anche delle urla strazianti, come
emesse da persone che vengono sgozzate.
</p>

<p>
— Sì, succede una battaglia, disse il capitano. I pirati
sono stati assaliti, forse dagli Arfaki o dagli Alfurassi.
</p>

<p>
— Che i vincitori vengano poi ad assalire anche noi?
chiese Cornelio. Questa casa che fiammeggia può attirare la
loro attenzione, zio.
</p>

<p>
— Non rimarremo qui ad attenderli, Cornelio. Lasciamoli
uccidere a loro comodo e pensiamo a prendere il largo.
</p>

<p>
— E la scialuppa? esclamò Wan-Horn.
</p>

<p>
— Torneremo più tardi a cercarla.
</p>

<p>
— La troveremo ancora?
</p>

<p>
— Speriamo che sia sfuggita alle ricerche dei pirati. Sarebbe
un vero disastro per noi se l’avessero scoperta.
</p>

<p>
— Lo credo, poichè non so come potremo poi guadagnar
Timor.
</p>

<p>
<span class="pagenum" id="Page_185">[185]</span>
</p>

<p>
— Andiamo, amici, prima che giungano i pirati od i loro
avversari. Cerchiamo un corso d’acqua per dissetarci e delle
frutta da porre sotto i denti.
</p>

<p>
Si ricacciarono nella foresta e si misero in marcia, procurando
di dirigersi verso l’ovest. Faceva molto oscuro
sotto quegli alberi, che erano così fitti da intercettare la
luce della luna, ma ben presto i loro occhi si abituarono a
quelle tenebre e s’avanzarono con sufficiente rapidità, malgrado
le radici immense, le liane e le piante arrampicanti
che li costringevano a fare dei lunghi giri.
</p>

<p>
Le grida dei combattenti s’udivano sempre echeggiare
verso il fiume, ma di passo in passo che i naufraghi si allontanavano
in quella nuova direzione, diventavano sempre
più fioche e meno distinte.
</p>

<p>
Dopo mezz’ora di marcia non si udivano quasi più,
quindi cessarono completamente. Era terminato il combattimento
o gli avversari si erano allontanati?... Pel momento i
naufraghi non si occuparono di saperlo, poco premendo a
loro che avessero avuto la peggio i pirati o gli Alfurassi,
avendo da temere da parte di entrambi.
</p>

<p>
Verso la mezzanotte, dopo d’aver percorso sei o sette chilometri,
i naufraghi giungevano sulle sponde di un piccolo
corso d’acqua, ingombro di banchi sabbiosi e di piante
acquatiche, e le cui sponde erano coperte da una fitta vegetazione.
</p>

<p>
— Fermiamoci, disse il capitano. Ormai i vincitori non
ci raggiungeranno più.
</p>

<p>
Scesero la riva e si dissetarono, poi si misero in cerca
di frutta per calmare gli stiracchiamenti dello stomaco. La
cosa non fu difficile, contando la flora papuasiana un numero
immenso di piante che danno frutta squisitissime e che
nascono senza bisogno di coltura.
</p>

<p>
Sulle rive di quel fiume abbondavano i mangostani che
producono delle frutta colla polpa bianca, divisa in chicchi,
racchiusa in una buccia amara e somigliante a quella di un
melogranato. Sono senza dubbio le migliori che esistano,
riunendo l’aroma di mille frutta, ed in bocca si fondono come
un gelato.
</p>

<p>
Non mancavano nemmeno i <i>pombo</i>, aranci colossali,
grossi come la testa di un fanciullo, prodotti dal <i>citrus
<span class="pagenum" id="Page_186">[186]</span>
decumanus</i>, chiamato dai malesi <i>bua kadangsa</i>, ottimi a mangiarsi.
</p>

<p>
Calmata la fame, rassicurati dal silenzio profondo che
regnava sotto quella gigantesca foresta e sulle rive del fiumicello,
si sdraiarono in mezzo ad una folta macchia di cespugli
e s’addormentarono tranquillamente, in attesa del
sole. Il loro sonno non fu turbato da alcun avvenimento.
Le grida d’una banda di pappagalluzzi che aveva preso dimora
fra i rami d’un gigantesco tek li svegliò ai primi albori.
</p>

<p>
— Erano molte notti che non dormivo così bene, disse
Cornelio, che si stirava le membra. Era tempo che i pirati
ci concedessero un po’ di riposo.
</p>

<p>
— Si ode nulla? chiese il capitano.
</p>

<p>
— Non odo che gli uccelli a chiacchierare, zio. Pare che
il combattimento sia finito.
</p>

<p>
— Avessero almeno avuto la peggio i pirati, disse Wan-Horn.
Ci lascerebbero tranquilli per sempre.
</p>

<p>
— Lo sapremo presto, vecchio mio.
</p>

<p>
— Contate di riguadagnare il fiume, signor Stael?
</p>

<p>
— Sì, Horn: sono inquieto per la nostra scialuppa.
</p>

<p>
— Però ci lascerete prima far colazione. Il mio stomaco
è vuoto e non può accontentarsi di sole frutta.
</p>

<p>
— Io mangerei volontieri un paio di bistecche, disse Hans.
La selvaggina non deve mancare in questa foresta.
</p>

<p>
— È anzi vicina, disse il chinese, che da qualche istante
osservava attentamente le piante acquatiche.
</p>

<p>
— Hai scoperto qualche animale? chiese Cornelio, alzandosi
col fucile in mano.
</p>

<p>
— Guardate laggiù; non vedete le piante del fiume a muoversi?
</p>

<p>
— È vero, disse il giovanotto. Che vi siano dei grossi pesci,
in questo corso d’acqua?
</p>

<p>
— O qualche coccodrillo? disse Wan-Horn.
</p>

<p>
— No, disse il capitano. Laggiù vi è una colazione deliziosa,
vecchio mio.
</p>

<p>
Wan-Stael non s’ingannava; attraverso alle piante acquatiche
si vedevano avanzarsi sui banchi di sabbia degli animali
bizzarri, di forma circolare, ma un po’ allungata, del diametro
di oltre mezzo metro, con delle brevi gambe che pareva uscissero
da una specie di scudo.
</p>

<p>
<span class="pagenum" id="Page_187">[187]</span>
</p>

<figure class="figcenter"><a id="fill-187"></a>
  <img src="images/ill-187.jpg" alt="&nbsp;">
</figure>

<p>
<span class="pagenum" id="Page_189">[189]</span>
</p>

<p>
— Cosa sono? chiesero Cornelio e Hans.
</p>

<p>
— Testuggini, disse Wan-Stael.
</p>

<p>
— A Timor non ho mai veduto simili rettili, zio, disse
Cornelio.
</p>

<p>
— Ti farò assaggiare un arrosto squisito; a me, Horn.
</p>

<p>
Balzarono tutti e due sul banco che si allungava fino in
mezzo al fiume e si precipitarono sulle testuggini che non si
erano accorte della presenza dei nemici. In un batter d’occhio
afferrarono due delle più grosse e le rovesciarono sul dorso
per impedire a loro di fuggire, ma le altre si affrettarono a
cadere in acqua ed a tuffarsi, nascondendosi fra le piante
acquatiche.
</p>

<p>
— Lasciale andare, Horn, disse il capitano. Abbiamo carne
a esuberanza.
</p>

<p>
Chiamarono in loro aiuto Cornelio ed il chinese e trasportarono
i due rettili sulla riva. Erano lunghi più di ottanta
centimetri, larghi quaranta e pesavano complessivamente circa
cento chilogrammi.
</p>

<p>
— Ma questi animali sono corazzati, disse Cornelio, che li
esaminava con viva attenzione.
</p>

<p>
— E la loro corazza è a prova di scure, nipote mio, disse
il capitano.
</p>

<figure class="figright"><a id="fill-189"></a>
  <img src="images/ill-189.jpg" alt="&nbsp;">
</figure>

<p>
— Ma come si trovano
qui delle testuggini?...
Mi hanno detto
che vivono solamente in
mare, zio.
</p>

<p>
— Ve ne sono di
quattro specie: quelle
terrestri, che sono le più
comuni, grosse, corte,
colle gambe che sembrano
monconi; quelle
palustri che sono le più
piccole, quelle fluviatili
e le marine. In quest’isola abbondano tutte le specie ed i
selvaggi ne fanno un enorme consumo, essendo la carne di
questi anfibi eccellente.
</p>

<p>
— Ma di cosa si nutrono?
</p>

<p>
— Di erbe, di radici, di lombrichi, di insetti acquatici, e
quelle marine di alghe e di piccoli crostacei.
</p>

<p>
<span class="pagenum" id="Page_190">[190]</span>
</p>

<p>
— Si trovano anche in altri paesi?
</p>

<p>
— Sì, Cornelio, in Asia, in Europa e sopratutto nell’America
del sud.
</p>

<p>
— E sono così grosse?
</p>

<p>
— Ve ne sono di più piccole, ma anche di quelle enormi.
Quelle che vivono fra i boschi della catena dell’Himalaya
dànno perfino duecentocinquanta libbre di carne, senza contare
il peso dei gusci che è rilevantissimo; ma le più colossali sono
quelle chiamate elefantine che si trovano in Africa, nel canale
di Mozambico, nell’isola di Madagascar, nell’isola Riunione e
alle Borbone.
</p>

<p>
Sono lunghe come queste che abbiamo prese, ma raggiungono
una grossezza straordinaria, le dimensioni di una botte
di vino di media grandezza. Sono poi talmente robuste, che
portano sul loro dorso perfino dei ragazzi.
</p>

<p>
Anche nelle isole Gallapagos se ne trovano di quelle grandissime
dei veri mostri che sembrano appartenere all’epoca
antidiluviana, al mondo del mammouth.
</p>

<p>
— Servono solamente a mangiare?
</p>

<p>
— Tutt’altro, Cornelio. Sui fiumi dell’America del sud si
cacciano per averne i gusci, i quali hanno molto valore in
commercio, adoperandosi nella fabbricazione dei pettini, dei
ventagli di lusso, dei manichi di coltello di pregio, degli occhiali,
ecc. Alcune specie di testuggini, specialmente fluviatili,
dànno delle scaglie bellissime che si pagano assai care, altre
invece si cacciano per ricavare dal loro grasso un olio finissimo,
chiaro, d’una squisitezza incredibile. Di questi poveri
anfibii si fa un consumo veramente enorme, e, se continua la
distruzione, fra non molti anni spariranno. Già nell’America
del sud cominciano a diventare scarsi.
</p>

<p>
— Quantunque i cacciatori di testuggini non uccidano
sempre l’animale, disse Wan-Horn.
</p>

<p>
— È vero, disse il capitano. Quando le prendono, prima
si assicurano della bellezza del guscio, poi della grossezza del
corpo, facendo una profonda incisione presso la coda per vedere
se possono dare una certa quantità di olio. Se la scaglia
è brutta e l’animale è magro, lo si rigetta in acqua perchè si
ingrassi.
</p>

<p>
— E se sono magre e hanno il guscio bello?
</p>

<p>
— Le privano del guscio e lasciano andare l’animale.
</p>

<p>
<span class="pagenum" id="Page_191">[191]</span>
</p>

<p>
— Il quale non tarderà a morire, così spaventosamente
mutilato.
</p>

<figure class="figcenter"><a id="fill-191"></a>
  <img src="images/ill-191.jpg" alt="&nbsp;">
</figure>

<p>
— No, Cornelio. Quantunque privo del suo guscio, che fu
la sua culla e che dovrebbe essere anche la sua cassa mortuaria,
il povero anfibio vive. Va a nascondersi in qualche
fessura che diventa il suo ospitale, rifà la pelle scorticata dall’avido
cacciatore ed a poco a poco il suo guscio, il quale però
non sarà più così bello, nè così liscio come il primo.
</p>

<p>
<span class="pagenum" id="Page_192">[192]</span>
</p>

<p>
— Poveri anfibi!... Perdono la casa e rifanno un abituro
forse incomodo.
</p>

<p>
— Pure vivono, trascinando il loro corpo deforme ed il
loro guscio imperfetto, lungo le sponde dei fiumi.
</p>

<p>
— Deve essere un martirio atroce, zio, disse Hans.
</p>

<p>
— Certo, specialmente quando si sentono scorticare dal
coltello del cacciatore e privare della loro casa protettrice.
Wan-Horn, dimentichi la colazione.
</p>

<p>
— È vero, capitano, disse il marinaio.
</p>

<p>
Aiutato dal chinese raccolse parecchi rami secchi e accese
un allegro fuoco. Quando furono semi consumati, prese una
testuggine, la decapitò con un colpo di coltello e senza estrarla
dal guscio la depose sui carboni ardenti.
</p>

<p>
Ben presto un odore appetitoso si sparse nella foresta. La
testuggine si cucinava nel suo guscio, friggendosi nel proprio
grasso.
</p>

<p>
Quando fu cotta appuntino, il marinaio l’aprì con pochi
colpi di scure, e depose quella massa di carne deliziosa e profumata
dinanzi ai suoi compagni.
</p>

<p>
Non sarebbe necessario il dire che tutti fecero onore all’arrosto,
dopo venti ore di digiuno. Ne divorarono mezzo, mettendo
il restante in serbo pel pranzo.
</p>

<p>
Terminato il pasto, il capitano ed il marinaio accesero
le loro pipe, poi diedero il segnale della partenza, portando
con loro la seconda tartaruga che contavano di arrostire all’indomani.
</p>

<p>
Procedendo cautamente, ma con notevole velocità, verso il
mezzodì, giungevano presso le rive del fiume, sulle cui sponde
speravano di ritrovare la loro scialuppa.
</p>

<div class="chapter">
<p>
<span class="pagenum" id="Page_193">[193]</span>
</p>

<h2 id="cap19">CAPO XIX.
<span class="smaller">Gli alberi sagu</span></h2>
</div>

<div>
<img class="drop-cap" src="images/ill-193.jpg" alt="&nbsp;">
</div>

<p>
Un silenzio quasi assoluto, essendo solamente
rotto dal cicalare d’una coppia
di pappagaluzzi, regnava sulle rive di
quel corso d’acqua.
</p>

<p>
Le grida di guerra, che si erano
udite durante la notte, erano cessate e
non s’udiva più nemmeno il rullo di
quella specie di tamburo. Pareva che i
pirati ed i nemici che li avevano assaliti
avessero abbandonato definitivamente quei luoghi.
</p>

<p>
Aprendosi il passo attraverso ai cespugli ed alle piante
arrampicanti con mille precauzioni, e sostando ogni momento
per ascoltare, temendo di cadere in qualche agguato, i naufraghi
s’avvicinarono alla sponda, gettando un lungo sguardo
sul fiume.
</p>

<p>
Non videro alcuno: nè i pirati, nè le loro piroghe, nè i
<span class="pagenum" id="Page_194">[194]</span>
misteriosi nemici; però si scorgevano le tracce d’un furioso
combattimento.
</p>

<p>
I cespugli erano spezzati, calpestati; le erbe acquatiche
strappate, il banco di sabbia, che la bassa marea aveva lasciato
scoperto, era sparso di pezzi di lancia, di mazze scheggiate
o rotte e sui tronchi degli alberi si vedevano infisse
numerose freccie. Più oltre, verso la riva opposta, si vedeva
sorgere dal letto del fiume un rottame che pareva la chiglia
d’un canotto, e fra le erbe gli avanzi d’alcuni uomini che parevano
fossero stati semi-divorati dai coccodrilli.
</p>

<p>
— I pirati sono stati assaliti e distrutti o messi in fuga,
disse il capitano.
</p>

<p>
— Dagli Alfurassi? chiese Cornelio.
</p>

<p>
— Di certo, rispose Wan-Stael.
</p>

<p>
— Che ci sia qualche villaggio in queste vicinanze?
</p>

<p>
— Lo temo, Cornelio, e sarà cosa prudente allontanarci
presto da questi luoghi.
</p>

<p>
— Purchè ritroviamo la scialuppa.
</p>

<p>
— Andiamo a vedere: comincio ad essere inquieto.
</p>

<p>
— Temi che l’abbiano scoperta?
</p>

<p>
— Sì, Cornelio.
</p>

<p>
— Sarebbe un disastro irreparabile per noi, zio.
</p>

<p>
— Sì, ragazzo mio. Ecco laggiù quel tek, che deve servirci
di guida; la scialuppa deve essere a pochi passi da quel
colosso.
</p>

<p>
— Sì, capitano, confermò Wan-Horn. Non possiamo ingannarci.
</p>

<p>
— Affrettiamoci; ardo d’impazienza.
</p>

<p>
Scesero la riva del fiume e si misero a costeggiare la foresta,
avanzando sempre con mille precauzioni, non sapendo
ancora se quel luogo era proprio deserto. Di passo in passo
che si avvicinavano al tek, il quale torreggiava sulla sponda,
bagnando le sue radici nell’acqua, le loro inquietudini crescevano
ed i loro sguardi si fissavano angosciosamente sulle
piante e sui cespugli, sotto i quali doveva trovarsi la loro
imbarcazione.
</p>

<p>
Ad un tratto Cornelio, che precedeva i compagni, si
arrestò.
</p>

<p>
— Zio, diss’egli, con voce alterata. Non vedo più l’ammasso
di rami che avevamo gettato sulla scialuppa.
</p>

<p>
<span class="pagenum" id="Page_195">[195]</span>
</p>

<p>
— Che ce l’abbiano proprio rubata? esclamò Wan-Stael,
impallidendo.
</p>

<p>
Si slanciò innanzi e aprì i cespugli: un grido mal frenato
gli uscì:
</p>

<p>
— Infami!...
</p>

<p>
— L’hanno rubata? chiesero Wan-Horn, Hans e Cornelio
accorrendo.
</p>

<p>
Il capitano mostrò a loro, con un gesto disperato, i cespugli
che giacevano a terra, spezzati e strappati,
</p>

<p>
— Ah! ladri!... esclamò Cornelio, pallido d’ira.
</p>

<p>
— Siamo rovinati! esclamò il marinaio.
</p>

<p>
La scialuppa infatti, non esisteva più. Quantunque fosse
stata bene nascosta fra i cespugli e poi ricoperta di rami e
di foglie, era stata trovata dai pirati o dai loro nemici, e portata
via assieme agli attrezzi ed ai viveri che conteneva. Non
avevano lasciato a terra che un remo spezzato, affatto inservibile
e pochi pezzi di corda.
</p>

<p>
— Cosa faremo ora noi? si chiese Wan-Stael, che pareva
avesse perduta tutta la sua energia e tutto il suo coraggio.
Chi ci condurrà ora a Timor? Miserabili, perfino gl’istrumenti
nautici hanno tentata la loro cupidigia!...
</p>

<p>
— E non ci hanno lasciato nemmeno un biscotto, disse
Cornelio.
</p>

<p>
— Quale disastro se non si avesse avuta la precauzione
di portare con noi le munizioni, disse Wan-Horn. Fortunatamente
abbiamo ancora sette od ottocento cariche, e quando
si hanno delle armi, in questo paese non si muore di fame.
</p>

<p>
— Ma come riguadagneremo la nostra isola, ora che ci
manca la scialuppa? chiese Hans.
</p>

<p>
— Udiamo, capitano, disse Horn. Sapreste dirci dove ci
troviamo?
</p>

<p>
— Che siamo qui o più lontani, che importa, Horn? disse
Wan-Stael.
</p>

<p>
— Forse la nostra situazione non è disperata, capitano, e
con un po’ di coraggio possiamo uscire da questo ginepraio.
Volevo sapere se siamo molto lontani da Dory.
</p>

<p>
— Dal porto di Dory!... esclamò Wan-Stael, che ebbe un
lampo di speranza.
</p>

<p>
— Sì, e se possiamo giungervi non avremo difficoltà a
tornare in patria. Voi sapete che quel porto è frequentato dai
<span class="pagenum" id="Page_196">[196]</span>
pescatori di <i>trepang</i> malesi e chinesi e dai nostri compatrioti
che si recano colà ad acquistare gusci di tartarughe, noci
moscate, garofani e uccelli del paradiso imbalsamati.
</p>

<p>
— È vero, Horn; non avevo mai pensato a quel porto.
</p>

<p>
— Sapreste dirci se è molto lontano?... Credete che si
possa raggiungerlo?
</p>

<p>
— Lo temo, Wan-Horn, trovandosi a settentrione della
penisola occidentale, al di là della baia di Geelwink. Bisognerebbe
attraversare più di mezza isola, passando fra foreste
impenetrabili e popolate da gente feroce. Ho un altro progetto
però, che mi sembra migliore e più facile.
</p>

<p>
— Gettatelo fuori, signor Stael.
</p>

<p>
— Tu sai che al sud-ovest si scarica la Durga, che è uno
dei più considerevoli fiumi dell’isola. Cerchiamo di raggiungerla,
scendiamola fino alla foce costruendo o una zattera o
scavando una scialuppa nel tronco d’un albero, e di là ci
spingeremo verso le isole Arrù che sono pure frequentate dai
nostri compatrioti e dai pescatori di <i>trepang</i>. Non deve essere
lontana più di venti o trenta leghe, ossia ottanta o centoventi
chilometri, e possiamo giungere sulle sue sponde fra sei od
otto giorni.
</p>

<p>
— Bell’idea, capitano! esclamò Wan-Horn.
</p>

<p>
— E non possiamo costeggiare l’isola, evitando così le
foreste? chiese Cornelio.
</p>

<p>
— Raddoppieremmo la via, disse Wan-Stael. La costa meridionale
è assai frastagliata e verso il sud-ovest s’avanza verso
il mare per molte e molte leghe. Non basterebbe un mese per
giungere alla Durga.
</p>

<p>
— Ma siamo senza viveri, zio.
</p>

<p>
— Non ci metteremo in marcia senza provviste, Cornelio.
Non possiamo contare sempre sulla selvaggina, la quale può
mancare.
</p>

<p>
— Ma io non vedo altro che delle frutta molto deliziose
sì, ma poco nutritive.
</p>

<p>
— Porteremo con noi una grossa provvista di biscotti e
migliori di quelli che ci hanno rubati.
</p>

<p>
— Hai trovato qualche fornaio o qualche campo di frumento?
chiese Cornelio, ridendo.
</p>

<p>
— Nè l’uno nè l’altro, ma ti dico che in breve avremo
del pane a volontà. È vero, Horn?
</p>

<p>
<span class="pagenum" id="Page_197">[197]</span>
</p>

<p>
— Per bacco! E che pane, signor Cornelio!... disse il marinaio.
Voi sarete il fornaio e noi i mugnai.
</p>

<p>
— Voglio vedere questo miracolo.
</p>

<p>
— E anch’io, disse Hans.
</p>

<p>
— Prima di tutto troviamo un accampamento più sicuro
e più adatto, disse il capitano. Qui non spira buona aria per
noi e ci occorre un luogo deserto, dove possiamo lavorare
senza timore di venire disturbati. Coraggio, ragazzi miei, allontaniamoci
da questo fiume e andiamo a nasconderci in una
foresta.
</p>

<p>
La prudenza li consigliava ad allontanarsi, per tema di
veder ricomparire in quei luoghi od i pirati che potevano essere
stati solamente respinti, od i loro nemici che potevano
abitare in quei dintorni.
</p>

<p>
Ripresero la loro testuggine che non volevano abbandonare
e si rimisero in marcia attraverso alla foresta, dirigendosi
verso l’ovest. Il marinaio, che possedeva una piccola
bussola, li guidava senza tema di errare, quantunque quelle
foreste fossero assai fitte e non permettessero di mantenere
una via retta.
</p>

<p>
Hans e Cornelio, pur strisciando fra quelle migliaia di
piante che diventavano sempre più fitte e più intricate, nella
loro qualità di cacciatori stavano attenti per non lasciar sfuggire
qualche capo di selvaggina che poteva da un istante all’altro
alzarsi fra i cespugli; ma non si vedevano che uccelli,
ma quali splendidi volatili!... Ora apparivano stormi di superbe
colombe coronate, ora delle coppie di <i>epimachus magnificus</i>,
uccelli di taglia elegantissima, colle penne nero-vellutate
sul dorso, la gola ed il petto azzurro-cupo con riflessi verdastri,
la coda lunga, adorna di barbe sottili che sembrano peli,
o di <i>epimachus albus</i>, bizzarri volatili grossi come i nostri
piccioni, colle penne d’una bianchezza abbagliante nella parte
posteriore del corpo, e nerissime, a riflessi verdastri, nella
parte anteriore e forniti d’una coda stravagante, composta di
sei o sette pungiglioni arricciati, o delle bande di <i>promerops
superbi</i>, neri di penne, con una coda lunga e voluminosa ed
un grosso ciuffo di penne arricciate sul capo, senza poi contare
gli stormi numerosi di pappagalli chiassosi e dalle penne
smaglianti.
</p>

<p>
Pareva invece che i quadrupedi mancassero in quella
<span class="pagenum" id="Page_198">[198]</span>
regione, poichè non si scorgevano nè porci selvatici, nè babirussi
che sono pur tanto abbondanti in certe regioni di quella
grande isola.
</p>

<p>
Verso le tre, mentre attraversavano una piccola pianura,
i tre naufraghi fecero una scoperta singolare. Era un albero, un
<i>fico pisocarpa</i>, il quale invece di portare sui rami delle frutta,
era coperto di strani uccellacci, forniti di un pelame color
marrone ma con riflessi rosso-giallastri, grandi come polli e
che stavano appesi per le gambe, tenendo il capo in giù. Ve
n’era almeno duecento e parevano addormentati, tenendosi
strettamente avviticchiati nelle loro ali membranose.
</p>

<p>
— Cosa sono? chiesero Hans e Cornelio, stupiti.
</p>

<p>
— <i>Pteropus eduli</i>, rispose il capitano, ridendo, o, se vi piace
meglio, pipistrelli giganti che attendono le tenebre per spiccare
il volo.
</p>

<p>
— Dei pipistrelli così grossi! esclamò Hans. Ma cosa fanno,
appesi ai rami di quest’albero?
</p>

<p>
— Dormono, dopo d’averlo spogliato delle sue frutta, essendo
molto ghiotti di quei fichi.
</p>

<p>
— Devono essere cattivi, questi brutti volatili.
</p>

<p>
— Niente affatto, Hans.
</p>

<p>
— So che tutti li temono.
</p>

<p>
— E hanno torto, poichè invece sono utilissimi, distruggendo
un numero considerevole di insetti nocivi all’uomo,
le zanzare e tanti altri che ci succhiano il sangue durante il
sonno.
</p>

<p>
— So che dappertutto si uccidono, zio.
</p>

<p>
— È vero, questi disgraziati volatili, che sembrano topi
volanti, sono esecrati da tutte le popolazioni, senza motivo,
o per causa di stupide superstizioni. Da noi usano inchiodarli
sulla porta della casa, i bretoni fanno altrettanto, perchè credono
che quei poveri animali vadano a bere l’olio dei vasi
sacri e delle lampade degli altari, e le popolazioni dell’Europa
meridionale li bruciano vivi perchè li credono spiriti delle
tenebre.
</p>

<p>
— Dimmi, zio, sono ciechi i pipistrelli? chiese Cornelio.
Non si vedono volare che di notte.
</p>

<p>
— No, ma pare che i loro occhi non siano a loro di alcuna
utilità. So che molti si sono provati ad acciecarli, ma pure
volavano egualmente, senza mai toccare dei sottili fili tesi
<span class="pagenum" id="Page_199">[199]</span>
dinanzi a loro. Pare che si dirigano col tatto e che posseggano
anche un udito acutissimo, mentre invece il loro odorato sarebbe
mediocre. Andiamo, ragazzi; il pane ci aspetta.
</p>

<p>
— Ma dov’è? chiesero i nipoti.
</p>

<p>
— Presto lo troveremo.
</p>

<p>
Si rimisero in marcia, mantenendo costantemente la direzione
primitiva, passando da una foresta all’altra e raccogliendo
di quando in quando delle frutta; ma un’ora dopo il capitano
si arrestava in mezzo a un’altra radura, assai ristretta, circondata
da foreste.
</p>

<p>
Egli indicò un albero alto cinque o sei metri, del diametro
di un metro, fornito di un ciuffo di foglie lunghe parecchi
metri e che invece di crescere dritto era piegato obliquamente.
</p>

<p>
— Ecco il nostro pane, disse.
</p>

<p>
— Il nostro pane! esclamarono i due giovinotti stupiti.
</p>

<p>
— E molto delizioso, signori miei, disse Wan-Horn. La
farina è matura, poichè vedo le foglie coperte d’una polvere
giallastra.
</p>

<p>
— Ma dov’è nascosta questa farina?
</p>

<p>
— Nel tronco dell’albero, signor Cornelio.
</p>

<p>
— Vuoi scherzare, vecchio Horn.
</p>

<p>
— No, ve lo assicuro: ora lo vedrete.
</p>

<p>
Il marinaio afferrò la scure e si mise a picchiare furiosamente
il tronco dell’albero, il quale però opponeva una resistenza
incredibile. Il capitano dovette surrogarlo dopo un quarto
d’ora e finalmente la pianta, recisa circolarmente, a trenta
centimetri dal suolo, cadde con grande fracasso.
</p>

<p>
— Guardate, disse il marinaio.
</p>

<p>
Hans, Cornelio ed il giovane pescatore s’avvicinarono e
con loro grande sorpresa videro che quel tronco era ripieno
d’una materia leggermente rosea e molto dura, a giudicarla a
colpo d’occhio.
</p>

<p>
— Che cos’è questa? chiese Cornelio.
</p>

<p>
— Farina, o, se ti va meglio, <i>sagu</i>, disse il capitano.
</p>

<p>
— Ma l’ho udito nominare ancora, anzi l’ho assaggiato a
Timor, zio.
</p>

<p>
— Ti credo, crescendo anche in quell’isola.
</p>

<p>
— E ti dirò che l’ho trovato molto nutriente e buonissimo.
</p>

<p>
<span class="pagenum" id="Page_200">[200]</span>
</p>

<p>
— È una pianta meravigliosa! esclamò Hans.
</p>

<p>
— E assai preziosa, disse il capitano, crescendo senza bisogno
di coltura e producendo assai. Bastano tre alberi per
nutrire una famiglia per un intero anno.
</p>

<p>
— Vi sono molte di queste piante, zio?
</p>

<figure class="figcenter"><a id="fill-200"></a>
  <img src="images/ill-200.jpg" alt="&nbsp;">
</figure>

<p>
— Moltissime e non si trovano soltanto qui. Le migliori
e le più produttive sono quelle chiamate dai naturalisti <i>metroxilon
sagus</i> e <i>metroxilon rumphii</i>, ma ve ne sono molte altre.
Crescono in quasi tutte le isole della Malesia, specialmente
nel Borneo, nelle Filippine, nelle Molucche, in quest’isola, in
India, alle Maldive, a Sumatra ed in America, a Nuova Orleans,
ma la farina che producono non è sempre eguale. Quella
delle Maldive, per esempio, è granulosa, dura, grigiastra, ma
non uniforme; quella di Sumatra ha grani rotondi o gialli o
bianchi; quella di Nuova Orleans è pure grigiastra e quella
delle Molucche e della Nuova Guinea è rossa o bianca o grigia,
ed ha la proprietà di diventare lucidissima, se si lascia
per qualche tempo in acqua.
</p>

<p>
<span class="pagenum" id="Page_201">[201]</span>
</p>

<p>
— Si ricava molta farina da un albero di questa grossezza?
</p>

<p>
— Circa trenta <i>toman</i><a class="tag" id="tag9" href="#note9">[9]</a>, ossia 450 chilogrammi.
</p>

<p>
— Che paese fortunato, zio!...
</p>

<p>
— Lo credo, perchè in quattro o cinque giorni di lavoro
una persona può assicurarsi il pane per dodici mesi.
</p>

<p>
— Ma come si prepara questa farina?
</p>

<p>
— Ora lo vedrai. Al lavoro, mio vecchio Horn.
</p>

<p>
Il marinaio non aveva perduto il suo tempo. Recise le
grandi foglie, percuoteva a gran colpi di scure il tronco atterrato,
tagliandolo in pezzi lunghi sessanta o settanta centimetri;
ma aveva molto da faticare, poichè, quantunque la corteccia
non avesse che uno spessore di tre centimetri, era talmente
dura, da fare talvolta rimbalzare il ferro.
</p>

<p>
I suoi sforzi però trionfarono e il tronco fu finalmente
tagliato in otto pezzi.
</p>

<p>
— La mazza, chiese il marinaio, tergendosi il sudore che
gli irrigava la fronte. Bisogna sfondare le radici interne.
</p>

<p>
Il capitano, che aveva tagliato un grosso e pesante ramo
squadrandolo con cura ad una estremità, stava per porgergliela,
quando ad un tratto si udì echeggiare un urlo terribile.
</p>

<p>
Tutti si volsero e videro il giovane pescatore dibattersi
disperatamente fra le spire di un gigantesco serpente, che
si era improvvisamente rizzato in mezzo ad un cespuglio
vicino.
</p>

<p>
— Gran Dio!... esclamò il capitano, mentre tutti indietreggiavano
atterriti... Un pitone!
</p>

<div class="chapter">
<p>
<span class="pagenum" id="Page_203">[203]</span>
</p>

<h2 id="cap20">CAPO XX.
<span class="smaller">I boschi della Papuasia</span></h2>
</div>

<div>
<img class="drop-cap" src="images/ill-203.jpg" alt="&nbsp;">
</div>

<p>
Se la Nuova Guinea è la patria prediletta
dei più splendenti uccelli della creazione, è
pure la patria dei serpenti e sopratutto dei
pitoni, che sono i più grandi ed i più formidabili
rettili delle boscaglie.
</p>

<p>
Non hanno altri che li sorpassino in
lunghezza, tranne i boa dell’America tropicale,
e raggiungono i cinque, i sei e perfino
i sette metri, ordinariamente però non oltrepassano
i tre e mezzo.
</p>

<p>
Si trovano in quasi tutte le isole della Malesia, in India,
dove sono numerosi, ed in Africa, ma in Europa mancano.
Si trovano però allo stato fossile, specialmente nei terreni terziarii,
e ciò dimostra che un tempo non erano rari nemmeno
nei nostri paesi.
</p>

<p>
<span class="pagenum" id="Page_204">[204]</span>
</p>

<p>
Questi rettili non sono velenosi, mancando delle glandole
che si trovano in quasi tutti gli altri, ma perciò non sono
meno temibili, anzi sono più feroci e più pericolosi, perchè
osano assalire non solo l’uomo, ma perfino i grossi animali e
anche le tigri. L’inglese Hadington ne vide uno sulle rive del
Gange, sorprendere una di quelle terribili fiere, stringerla fra
le potenti spire e soffocarla, malgrado i colpi d’artiglio che lo
squarciavano.
</p>

<p>
La loro forza muscolare è così potente, che stritolano fra
le loro viscose anella dei buoi, spezzando a loro le robuste
ossa, e la loro vitalità è così potente che talvolta, anche dopo
uccisi, per parecchie ore trattengono la preda.
</p>

<p>
Schouten, nel suo viaggio in India, narra a questo proposito
il seguente fatto.
</p>

<p>
Durante la raccolta del riso, alcuni contadini del Malabar
avevano lasciato nella loro capanna un ragazzo, il quale, essendo
malaticcio, non poteva seguirli nei campi.
</p>

<p>
Essendo il ragazzo uscito, era stato sorpreso da un pitone
gigante, mentre erasi addormentato all’ombra di una palma.
Tornati i contadini, udirono dei gemiti soffocati, ma sulle
prime non vi fecero caso; continuando però, uscirono dalla
casa e videro il mostruoso serpente che stava ingoiando la
preda ancora vivente. Il padre del ragazzo, fattosi animo,
afferrò una scure e tagliò a metà il serpente, ma questo,
sebbene mozzo, continuò a ritenere il ragazzo, il quale non fu
estratto dalle spire che dopo parecchie ore ed affatto privo di
vita.
</p>

<p>
Questi serpenti vivono per lo più nelle foreste calde e
umide e là attendono la preda, o sospesi a qualche grosso
albero mercè la loro coda prensile o appiattati in mezzo ai
cespugli. Preferiscono celarsi presso i fiumi, per sorprendere
gli animali che vanno a dissetarsi.
</p>

<p>
Quantunque non siano molto grossi, pure sono capaci
di inghiottire delle prede che pesano venti volte più di loro
e che sono dieci o quindici volte più voluminose, essendo
straordinaria la dilatabilità delle loro mascelle. Assorbono,
per così dire, la preda tutta d’un pezzo, non avendo unghie
per lacerarla, impiegando però molto tempo, delle giornate
intere e qualche volta perfino una settimana.
</p>

<figure class="figcenter"><a id="fill-205"></a>
  <img src="images/ill-205.jpg" alt="&nbsp;">
</figure>

<p>
Il pitone che aveva sorpreso il giovane pescatore era
<span class="pagenum" id="Page_205">[205]</span>
uno dei più giganteschi, poichè misurava almeno sei metri.
L’orribile rettile, che forse dormiva in mezzo a quel fitto
cespuglio, accortosi della vicinanza della preda, era strisciato
fuori senza produrre alcun rumore, e con una mossa fulminea
l’aveva avvinto fra le formidabili spire. Il disgraziato
chinese, quasi soffocato da quelle anella che cercavano di
stritolarlo, pallido come un cadavere, cogli occhi schizzanti
dalle orbite, agitava disperatamente le braccia rimaste libere,
<span class="pagenum" id="Page_206">[206]</span>
tentando di respingere la testa del serpente, il quale faceva
vibrare su di lui la lunga lingua biforcata.
</p>

<p>
Cornelio, Hans e lo stesso Wan-Horn, paralizzati dal
terrore, erano rimasti come inchiodati al suolo, ma il capitano
si era slanciato innanzi impugnando una scure. Egli
sapeva che un momento di ritardo poteva essere fatale pel
povero chinese, le cui ossa già scricchiolavano sotto la
potente stretta.
</p>

<p>
L’arma piombò con forza irresistibile sulle scaglie del
mostro, troncando nettamente il corpo a due metri dalla
coda. Colpito a morte, svolse rapidamente le anella lasciando
cadere il chinese, e quantunque così mutilato e sanguinante,
si volse contro quel nuovo nemico emettendo sibili di rabbia.
</p>

<p>
Wan-Stael però non era uomo da spaventarsi. Retrocesse
rapidamente per non venire investito, poi la sua scure
piombò per la seconda volta sul serpe, il quale cadde sull’erba
col cranio fracassato, contorcendosi disperatamente.
</p>

<p>
— Mio povero ragazzo! esclamò il brav’uomo, precipitandosi
verso il chinese. Ti ha spezzato le costole?
</p>

<p>
— No, signore, rispose il pescatore, con voce rotta. Mi ha
mezzo soffocato, ma mercè il vostro pronto intervento mi ha
risparmiate le ossa.
</p>

<p>
— Non ti eri accorto del suo assalto? Non lo avevi veduto?
</p>

<p>
— No, signore. Volgevo le spalle al cespuglio e tutto d’un
colpo mi sono trovato fra le spire del serpente. Ah! che
paura, capitano!
</p>

<p>
— Lo credo, mio povero giovanotto. Fortunatamente sono
giunto a tempo per spacciarlo.
</p>

<p>
— Ah zio! esclamò Cornelio. Non ho mai provato un
terrore simile; mi sono sentito mancare le forze.
</p>

<p>
— Lo credo; questi serpenti fanno più paura delle tigri.
Còricati e riposa, Lu-Hang e noi mettiamoci al lavoro prima
che giunga notte.
</p>

<p>
Wan-Horn, che si era riavuto dallo spavento, si mise
animosamente all’opera. Afferrò il grosso randello preparato
dal capitano, somigliante ad una mazza, e si mise a pestare
la midolla rosea del sagu, che si trovava nel pezzo di tronco
ancora piantato in terra.
</p>

<p>
— Perchè la pesti qui dentro, invece di estrarla? chiese
Cornelio che seguiva attentamente quell’operazione.
</p>

<p>
<span class="pagenum" id="Page_207">[207]</span>
</p>

<p>
— Perchè è trattenuta da una vera rete di fibre, rispose
il marinaio. Se non si spezzano, non si potrebbe estrarla.
Ecco, guardate!
</p>

<p>
Il capitano che si era rimboccate le maniche, cacciò le
braccia nel tronco ed estrasse un cumulo di farina la quale
era mescolata a delle sottili fibre bianchissime, ma molto resistenti.
</p>

<p>
— Mangeremo anche quelle fibre? chiese Cornelio.
</p>

<p>
— No, rispose il capitano. Guasterebbero il pane, poichè
sono legnose.
</p>

<p>
— Bisogna levarle?
</p>

<p>
— Sì, e per far ciò fabbricheremo uno staccio con delle
fibre di cocco, onde perdere meno tempo.
</p>

<p>
Il capitano vuotò quella specie di mortaio costituito dal
tronco inferiore dell’albero, saldato solidamente in terra dalle
poderose radici e ammucchiò la farina sulle grandi foglie
della pianta.
</p>

<p>
Prese poi uno dei pezzi del tronco, tagliati prima da
Wan-Horn, lo sovrappose al mortaio e maneggiando robustamente
la mazza, fece cadere la farina, pestandola per bene.
</p>

<p>
La manovra fu ripetuta anche per gli altri pezzi, ottenendo
in poche ore un ammasso enorme di farina, del peso
di circa quattrocento chilogrammi.
</p>

<p>
Era però da depurare, contenendo ancora le fibre, ma
essendo calata la notte, quella seconda operazione fu rimandata
a domani.
</p>

<p>
Alcuni chilogrammi di quella fecula nutriente furono
però sbarazzati di quelle radici, impastati con un po’ d’acqua
e ridotti in focaccie, le quali furono messe a cucinare sui
carboni.
</p>

<p>
Tutti fecero molto onore a quel pane gustoso, servito
caldo e alla testuggine arrostita. Dopo cena Wan-Horn piantò
in terra alcuni rami d’albero che coprì, superiormente, colle
immense foglie d’un banano, formando una specie di tettoia
che doveva difenderli dall’umidità della notte e per renderla
più sicura, la circondò coi cilindri formati dai pezzi del
tronco di sagu, i quali potevano difenderli dalle freccie dei
selvaggi.
</p>

<p>
Cornelio montò il primo quarto di guardia imboscandosi
in mezzo ad un cespuglio e gli altri s’addormentarono.
</p>

<p>
<span class="pagenum" id="Page_208">[208]</span>
</p>

<p>
Quelle precauzioni furono inutili perchè la notte passò
tranquilla. Nè uomini, nè belve si fecero vedere nei dintorni,
e il silenzio più perfetto regnò nelle vicine foreste.
</p>

<p>
L’indomani, all’alba, erano tutti al lavoro per preparare
le loro provviste di pane. Wan-Horn aveva costruito una
specie di staccio con delle fibre di noce di cocco e sbarazzava
rapidamente la farina dalle radici.
</p>

<p>
Il capitano e Hans versavano l’acqua nello staccio per far
passare la fecola, e Cornelio ed il chinese la impastavano,
formavano dei pani del peso di due chilogrammi, che poi
esponevano al sole per seccarsi.
</p>

<p>
Avrebbero potuto ridurla anche in granelli per fare delle
minestre eccellenti, ma sarebbe stato necessario un recipiente
di ferro e non possedendolo furono costretti a rinunciarvi. Per
ottenere il sagu granulato, come si smercia in Europa, si lascia
cadere la farina in una grande caldaia posta sul fuoco, prima
però che sia secca. Si lascia torrefare leggermente, mescolandola
continuamente, poi si leva e s’impacchetta nelle scatole.
I granellini così ottenuti acquistano un sapore più gradevole
e assumono una tinta più rossastra.
</p>

<p>
A mezzodì, già duecento pani stavano seccando al sole.
Essendo sufficienti, non potendo i naufraghi caricarsi d’un
peso enorme, abbandonarono la rimanente farina agli uccelli.
</p>

<p>
Alla sera quei pani, che si erano perfettamente asciugati,
furono avvolti in foglie di banano onde si conservassero meglio
ed ammucchiati sotto la tettoia.
</p>

<p>
— Ne avremo per un mese, disse il capitano. Domani
potremo rimetterci in viaggio, senza tema di dover soffrire
la fame.
</p>

<p>
— Ma ci manca la carne, disse Hans.
</p>

<p>
— Ce la procureremo lungo il viaggio, ghiottone. Gli uccelli
non mancano in questa foresta e nemmeno gli animali.
</p>

<p>
— Sarà invece cosa prudente portare con noi una provvista
d’acqua, disse Wan-Horn. Non troveremo sempre dei
fiumi o degli stagni per dissetarci.
</p>

<p>
— Ma noi non possediamo alcuna bottiglia, disse Cornelio.
Dove vuoi metterla?
</p>

<p>
— Nemmeno i papuasi posseggono bottiglie, disse il capitano,
pure hanno dei recipienti e nei loro canotti l’acqua
dolce non manca mai.
</p>

<p>
<span class="pagenum" id="Page_209">[209]</span>
</p>

<p>
— Cosa hanno adunque?
</p>

<p>
— Ora lo vedrai.
</p>

<p>
Raccolse la scure, s’avvicinò ad un gruppo di bambù
grossi come una coscia d’uomo e ne abbattè uno, tagliandolo
a pezzi.
</p>

<figure class="figcenter"><a id="fill-209"></a>
  <img src="images/ill-209.jpg" alt="&nbsp;">
</figure>

<p>
— Ecco il recipiente, disse, raccogliendone uno. Come sai,
i bambù sono vuoti fra un nodo e l’altro; questo ha un nodo
sopra ed uno sotto.
</p>

<p>
— Ti comprendo: fai un buco nel nodo superiore, vi introduci
l’acqua ed ecco ottenuto una botticella.
</p>

<p>
— È proprio così, Cornelio. Come vedi, qualche volta i
selvaggi possono insegnare anche a noi. Orsù, corichiamoci
<span class="pagenum" id="Page_210">[210]</span>
e domani ci metteremo in cammino per giungere alla
Durga.
</p>

<p>
Stavano per sdraiarsi sotto la tettoia, quando con loro
grande sorpresa udirono i latrati d’un cane, che venivano
dalla parte del bosco.
</p>

<p>
— I papuasi? chiese Cornelio, balzando in piedi.
</p>

<p>
— È impossibile! esclamò il capitano, afferrando il fucile
e slanciandosi all’aperto.
</p>

<p>
Horn ed i tre giovanotti, assai inquieti, erano pure usciti
portando con loro i fucili. I latrati continuarono, ad intervalli
regolari, ma senza avvicinarsi.
</p>

<p>
— È impossibile che vi siano dei papuasi, ripetè il capitano,
che non staccava gli sguardi dal bosco.
</p>

<p>
— Per quale motivo? chiese Cornelio.
</p>

<p>
— Perchè non hanno mai avuto cani, anzi non li conoscono.
</p>

<p>
— Pure sono latrati di cane, zio.
</p>

<p>
— Che ci sia qualche cacciatore europeo? chiese Wan-Horn.
</p>

<p>
— Qui, in mezzo a queste foreste, così lontane dai porti
frequentati dalle navi?
</p>

<p>
— Qualche esploratore, signor Stael.
</p>

<p>
— Uhm! Non ci credo, Wan-Horn.
</p>

<p>
— Ma come volete che vi sia un cane senza padrone?
</p>

<p>
— Sarà un cane, Horn?
</p>

<p>
— E cosa volete che sia? Questi sono abbaiamenti.
</p>

<p>
— Ma se fosse uno di quegli animali, a quest’ora sarebbe
qui, mentre mi pare nè che s’avvicini, nè che s’allontani.
</p>

<p>
— È vero, capitano.
</p>

<p>
— Tenete pronte le armi e andiamo a spiegare questo
mistero.
</p>

<p>
Tenendosi riparati dietro i cespugli, per non ricevere improvvisamente
una volata di freccie avvelenate, raggiunsero il
bosco che cominciava a diventare oscuro, essendo il sole prossimo
al tramonto. La loro sorpresa raggiunse il colmo udendo
i latrati venire dall’alto.
</p>

<p>
— Tò!... esclamò Cornelio. Che abbiano legato un cane
fra i rami degli alberi? Cosa ne dici, zio?
</p>

<p>
Il capitano, invece di rispondere, scoppiò in una fragorosa
risata.
</p>

<p>
<span class="pagenum" id="Page_211">[211]</span>
</p>

<p>
— Ridi?... esclamarono Hans e Cornelio.
</p>

<p>
— Vi è da slogarsi le mascelle, ragazzi miei, diss’egli.
Volete vedere il preteso cane? Guardate fra i rami di quel
<i>durion</i>.
</p>

<p>
Tutti alzarono gli occhi e scorsero, appollaiato su di un
grosso ramo, un uccello nero, grande come un corvo, il quale
emetteva a regolari intervalli dei latrati così perfetti, che parevano
uscissero dalla gola d’un cane.
</p>

<p>
— Bizzarro paese!... esclamò Cornelio. Si sono mai veduti
in altri luoghi degli uccelli che latrano?...<a class="tag" id="tag10" href="#note10">[10]</a>.
</p>

<p>
— Fortunatamente sono innocui, disse il capitano. Andiamo
a dormire, amici.
</p>

<p>
Anche quella seconda notte, passata in quella piccola radura,
trascorse tranquilla. Vi fu solamente un falso allarme
durante il quarto di guardia del marinaio, essendosi uditi dei
rumori nel vicino bosco, ma li attribuirono a degli animali
pascolanti fra i cespugli.
</p>

<p>
Alle sei del mattino i naufraghi erano in piedi, pronti a
mettersi coraggiosamente in marcia verso l’ovest. Ripartirono
le loro provviste di <i>sagu</i> proporzionatamente alle forze di
ognuno, riempirono d’acqua i loro bariletti di bambù, e dato
un addio alla loro capannuccia si cacciarono sotto a folti
boschi, decisi a raggiungere la Durga.
</p>

<p>
La marcia non era facile in mezzo a quelle piante che
impedivano ai raggi del sole di penetrare, tanto erano così
fitte. I tek, i sagu, i mangostani, i cedri, i bambù, le <i>arenghe
saccarifere</i>, i <i>betel</i>, i <i>rotang</i> si succedevano gli uni agli altri
intrecciando i loro rami e le loro radici, mentre le piante arrampicanti
e le liane formavano delle reti impenetrabili, correndo
da un tronco all’altro, salendo, discendendo, serpeggiando
per terra.
</p>

<p>
Non mancavano gli alberi da frutta, i quali crescevano
senza coltura alcuna. Si vedevano numerosi mangostani carichi
di quelle frutta deliziose che ormai i naufraghi avevano
assaggiate e che hanno il vantaggio, come quelle dei banani,
di essere sanissime e di non produrre alcun disturbo anche
se prese in grande quantità; giganteschi <i>durion</i> i cui rami si
<span class="pagenum" id="Page_212">[212]</span>
piegavano sotto il peso delle loro grosse frutta che sono pericolosissime
se cadono sul capo a qualcuno, essendo irte di
acute spine, e grosse come la testa di un uomo; i <i>buà nangha</i>
od <i>artocarpi integrifoglia</i>, altissimi, con grossi rami e che danno
le frutta più colossali, poichè occorrono due uomini per portarle,
ma assai nutrienti e che maturano tutto l’anno, e dei
<i>manghi</i>, ma di qualità scadente e poco fruttiferi, crescendo allo
stato selvaggio.
</p>

<p>
Dopo cinque ore di marcia continua, i naufraghi giungevano
in mezzo ad un grande gruppo d’alberi, i quali tramandavano
un odore speciale e assai acuto.
</p>

<p>
— Non senti questo profumo delicato, zio? chiese Cornelio.
</p>

<p>
— Sì, disse il capitano, che s’era arrestato.
</p>

<p>
— Sono quegli alberi che lo esalano?
</p>

<p>
— Sì, Cornelio, e aggiungerò che qui vi sarebbe la fortuna
d’un uomo che avesse meno fretta di noi.
</p>

<p>
— Perchè, zio?
</p>

<p>
— Perchè questi alberi sono noci moscate. Guardali, Cornelio:
meritano di essere veduti.
</p>

<div class="chapter">
<p>
<span class="pagenum" id="Page_213">[213]</span>
</p>

<h2 id="cap21">CAPO XXI.
<span class="smaller">Il Babirussa</span></h2>
</div>

<div>
<img class="drop-cap" src="images/ill-213.jpg" alt="&nbsp;">
</div>

<p>
Le piante delle noci moscate (<i>myristica moschata</i>)
sono bellissimi alberi somiglianti ai
nostri allori, alti circa sette e qualche volta
otto metri, che crescono anche allo stato
selvaggio, in mezzo alle foreste umide e
calde. La loro produzione è ristretta solamente
a poche isole, alle Molucche, dove
ora si coltivano su vasta scala, alla Nuova
Guinea, a Banda, essendo state distrutte
tutte le altre piantagioni dagli Olandesi.
</p>

<p>
Non dà frutto prima dei nove anni,
ma generalmente, se è curata, dura fino a
settantacinque od ottanta.
</p>

<p>
Non si creda però che produca le noci così come sono
poste in commercio. Dà delle specie di albicocche assai grosse
colla corteccia giallastra la quale però si apre quando è giunta
a perfetta maturazione, mostrando una polpa rossastra, reticolosa
<span class="pagenum" id="Page_214">[214]</span>
e carnosa, ed in mezzo si trova la noce, la quale è coperta
d’un guscio sottilissimo, ma duro.
</p>

<p>
Questi alberi producono tutto l’anno, mettendo fiori e
frutta nello stesso tempo, ma le noci che giungono a maturanza
dopo nove mesi si raccolgono ordinariamente in aprile,
luglio e novembre.
</p>

<figure class="figcenter"><a id="fill-214"></a>
  <img src="images/ill-214.jpg" alt="&nbsp;">
</figure>

<p>
Per conservarle si seccano dapprima al sole per tre giorni,
avendo cura di coprirle sempre per impedire che la rugiada
<span class="pagenum" id="Page_215">[215]</span>
non le guasti, e quando si sbarazzano dal guscio, s’immergono
in una tina d’acqua mescolata con della calce, per preservarli
dagli insetti. Per essere più certi della loro conservazione, si
usa anche, prima di bagnarle, richiuderle in foglie o in vassoi
di bambù e tenerle esposte a lento fuoco tre lunghi mesi. Le
migliori sono quelle che si raccolgono colle mani dai rami
degli alberi coltivati; quelle più scadenti sono quelle che si
raccolgono da terra, quando sono cadute da loro e le meno
pregiate, sono quelle che producono le piante non coltivate.
</p>

<p>
Un tempo gli Olandesi, padroni di gran parte delle isole
della Malesia, assunsero il monopolio delle noci moscate, e per
impedire che altre nazioni potessero acquistarle dagli indigeni,
distrussero immense piantagioni, adoperando anche la violenza
e commettendo delle crudeltà. Limitarono la coltivazione nell’isola
di Banda, che dà le più pregiate, ed a tre altre isolette,
ma ben presto si convinsero della stupidità di quel sistema,
trattandosi d’una spezieria di puro lusso e poco adoperata
e lasciarono liberi i malesi di piantarle dovunque.
</p>

<p>
— Belle piante! esclamò Cornelio, che s’era avanzato verso
il boschetto. E che profumo acuto che esalano le frutta!
</p>

<p>
— Vi è qui una fortuna, disse il capitano. Che disgrazia
non poterle raccogliere!
</p>

<p>
— Verranno a raccoglierle gl’indigeni.
</p>

<p>
— Non le apprezzano, Cornelio, e non le adoperano.
</p>

<p>
— Questo è strano, zio.
</p>

<p>
— Nemmeno i garofani che da noi sono così usati, entrano
fra gl’ingredienti della loro cucina.
</p>

<p>
— Nascono anche quegli alberi qui?
</p>

<p>
— Sì, eccone là uno, Cornelio. Crescono sui terreni delle
noci moscate, ma preferiscono quelli vulcanici.
</p>

<p>
Cornelio, Hans e lo stesso Wan-Horn s’avvicinarono all’albero
indicato, che cresceva sul margine del boschetto, osservandolo
curiosamente.
</p>

<p>
Era alto circa sei metri, coperto di fiori rosso cupo, uniti
in piccoli mazzi, i quali spandevano un profumo delicatissimo.
</p>

<p>
— Quei fiori sono i chiodi di garofano che si pongono in
commercio? chiese Hans.
</p>

<p>
— Sì, rispose il capitano. Prima però di metterli in vendita
si lasciano perdere i petali e si mettono a seccare al sole
finchè diventano quasi neri.
</p>

<p>
<span class="pagenum" id="Page_216">[216]</span>
</p>

<p>
— Ne dànno molti?
</p>

<p>
— Moltissimi, Hans, e una sola pianta costituisce una bella
rendita, perchè produce fiori per un gran numero d’anni. Comincia
a sette e non finisce che dopo i centocinquanta.
</p>

<p>
— Nascono dappertutto?
</p>

<p>
— In quasi tutte le isole della Malesia, ma la loro vera
patria sono le Molucche. Sono state trapiantate anche nelle
isole Mascarene, ma vivono molto meno e rendono poco.
</p>

<p>
— Quante piante preziose nasconde quest’isola, così trascurata
dai coloni europei! disse Cornelio.
</p>

<p>
— È vero, disse il capitano. Hanno popolato delle meschine
isole e delle terre aride, e hanno dimenticato questo
paradiso terrestre.
</p>

<p>
Stavano per rimettersi in marcia, quando ad un tratto uno
stormo di grossi uccelli calò sul boschetto di noci moscate,
mettendosi a divorare ingordamente le frutta.
</p>

<p>
— Che volatili sono? chiese Cornelio.
</p>

<p>
— <i>Colombe carpofaghe</i>, rispose il capitano.
</p>

<p>
— E mangiano le noci moscate?
</p>

<p>
— Sono molto ghiotte di quelle frutta, e se vuoi saperne
di più aggiungerò che sono esse che fanno crescere questi
boschetti di noci moscate.
</p>

<p>
— Vuoi scherzare, zio?
</p>

<p>
— No, Cornelio. Queste colombe, e specialmente le <i>carpofaghe
concinna</i>, mangiando le frutta, evacuano i semi intatti,
quantunque siano passati fra gli intestini, e cadendo a terra
si sviluppano e germogliano. Infinite sono le piante cresciute
in tal modo, anzi si può dire che qui nascono per opera
di quelle colombe, poichè i papuasi non si occupano di
seminarli.
</p>

<p>
— In tal caso quegli uccelli devono essere deliziosamente
profumati e possono servirci di cena.
</p>

<p>
Il giovinotto stava per puntare il fucile, quando udì Wan-Horn
a gridare:
</p>

<p>
— Fermatevi: ecco la cena che fugge!...
</p>

<p>
Cornelio si volse rapidamente e vide passare di galoppo,
sul margine del bosco, un grosso animale che pareva un porco.
Fece rapidamente fuoco, ma la selvaggina, dopo d’aver fatto
uno scarto rapido e di aver emesso una specie di grugnito,
scomparve in mezzo agli alberi.
</p>

<p>
<span class="pagenum" id="Page_217">[217]</span>
</p>

<p>
— È ferito!.... esclamò Wan-Horn. Inseguiamolo, signor
Cornelio.
</p>

<p>
— Ma cos’era? chiese il giovane cacciatore.
</p>

<p>
— Un <i>babirussa</i>: affrettiamoci o perderemo le sue traccie.
</p>

<p>
Si slanciarono tutti e due nel bosco e si misero a inseguire
l’animale, il quale aveva spruzzate di sangue le erbe ed
i cespugli.
</p>

<figure class="figcenter"><a id="fill-217"></a>
  <img src="images/ill-217.jpg" alt="&nbsp;">
</figure>

<p>
Non doveva essere lontano, perchè lo udivano galoppare
dinanzi a loro, grugnendo e urtando furiosamente le liane, le
piante arrampicanti ed i rami dei cespugli.
</p>

<p>
Cornelio, che era più agile, correva come un daino saltando
le radici, scivolando sotto quella rete di corde vegetali,
seguìto da Wan-Horn che faceva sforzi disperati per non perderlo
di vista; ma il <i>babirussa</i>, quantunque continuasse a perdere
sangue, fuggiva sempre.
</p>

<p>
Quella corsa durava da mezz’ora, quando Cornelio, che
aveva ricaricato l’arma, lo scorse in mezzo ad una rete di liane
che lo aveva, in certo qual modo, imprigionato. Fece fuoco la
seconda volta e lo vide stramazzare fulminato.
</p>

<p>
<span class="pagenum" id="Page_218">[218]</span>
</p>

<p>
— Toccato? chiese Wan-Horn, che era rimasto indietro
di due o trecento passi.
</p>

<p>
— Non si muove più, rispose il cacciatore.
</p>

<p>
— Che cena, signor Cornelio!... Costolette deliziose come
quelle di maiale!
</p>

<p>
— Varranno più delle colombe profumate, Horn.
</p>

<p>
Si cacciò in mezzo alle liane e raggiunse l’animale, il quale
aveva cessato di dibattersi. Era un vero <i>babirussa</i>, così chiamato
dai malesi e che vorrebbe significare porco-cervo, quantunque
nulla abbia di comune con questi ultimi animali.
</p>

<p>
Appartiene alla specie dei pachidermi moltungulati, ma
forma un genere particolare della famiglia dei porci.
</p>

<p>
Somiglia infatti al maiale, ma ha il collo più grosso, il
grugno assai sporgente, gli occhi piccolissimi, le gambe alte e
un’andatura più snella e molto più rapida e forse per questo
i malesi lo chiamano porco-cervo.
</p>

<p>
Il pelo non è rado come negli maiali, ma corto e lanoso,
grigio-rossastro, e la bocca è armata da due denti assai lunghi
e ricurvi, che si ripiegano verso gli occhi.
</p>

<p>
Vivono i <i>babirussa</i> nelle folte foreste delle isole Malesi, in
Papuasia e anche a Ceylan, ma presi da giovani si addomesticano
facilmente. Gl’indigeni li cacciano attivamente e non
hanno torto, essendo la loro carne eccellente quanto quella
dei nostri maiali.
</p>

<p>
— È morto? chiese Horn, giungendo fra le liane.
</p>

<p>
— Ha ricevuto la seconda palla nel cranio.
</p>

<p>
— Tagliamone un pezzo per ora e ritorniamo presso al
capitano.
</p>

<p>
— Non ce lo mangeranno le fiere?
</p>

<p>
— Le belve feroci della Nuova Guinea sono molto problematiche,
signor Cornelio. Si dice che vi siano delle tigri, ma
io non ne ho mai veduta una.
</p>

<p>
— Ma i pitoni, i coccodrilli...
</p>

<p>
— Non sono dappertutto. Ritorniamo, signor Cornelio:
siamo lontani almeno quattro chilometri e ci si perde facilmente
in questa foresta.
</p>

<p>
— Non hai la bussola?
</p>

<p>
— No, l’ho lasciata al capitano.
</p>

<p>
— Allora affrettiamoci, Horn. Mio zio può inquietarsi.
</p>

<p>
Il marinaio con pochi colpi di scure fece l’animale a pezzi,
<span class="pagenum" id="Page_219">[219]</span>
prese una dozzina di costolette e si misero in cammino per
ritrovare i loro compagni, cercando possibilmente di rifare la
strada percorsa. Disgraziatamente avevano dimenticato di notare
i luoghi che avevano attraversato correndo o di marcare
gli alberi con qualche tacca, precauzione indispensabile per
chi si avventura in una foresta vergine, e per colmo di sventura
le traccie di sangue lasciate dal <i>babirussa</i> si erano completamente
seccate e non erano più visibili in mezzo a quel
caos di vegetali. Percorsero due chilometri, poi tre, poi quattro,
poi cinque, ma la macchia degli alberi moscati non appariva.
Entrambi, in preda ad una viva ansietà, s’arrestarono.
</p>

<p>
— Che ci siamo smarriti? chiese Cornelio.
</p>

<p>
— Lo temo, rispose il marinaio. Senza dubbio noi abbiamo
deviato.
</p>

<p>
— Ciò non è difficile, in mezzo ad una foresta, Horn. Tu,
marinaio, sai che l’uomo privo di direzione o di segnali ha
una tendenza a descrivere dei circoli più o meno allungati.
</p>

<p>
— È vero, signor Cornelio, e sempre da destra a sinistra.
</p>

<p>
— Che sia toccata anche a noi l’istessa cosa e che ci
siamo allontanati invece di avvicinarci?
</p>

<p>
— Comincio a crederlo.
</p>

<p>
— Quale disgrazia!
</p>

<p>
— Abbiamo le nostre armi.
</p>

<p>
— E cosa vuoi dire?
</p>

<p>
— Che possiamo fare dei segnali.
</p>

<p>
— Cominciamo, prima di smarrirci di più, Horn.
</p>

<p>
Alzò il fucile e lo scaricò in aria, ma parve che la detonazione
si soffocasse sotto le immense arcate di quella fitta
foresta. Attesero parecchi minuti in preda ad una crescente
ansietà, sperando di raccogliere qualche lontano sparo.
</p>

<p>
— Hai udito nulla? chiese Cornelio.
</p>

<p>
— Nulla, rispose il marinaio, che era diventato pallido.
Questa massa di verzura, che si estende sopra le nostre teste,
impedisce alla detonazione di espandersi.
</p>

<p>
— Continuiamo il fuoco, Horn.
</p>

<p>
Il marinaio scaricò il suo fucile tenendolo più alto che
potè, poi fece fuoco Cornelio, poi entrambi insieme spaventando
gli uccelli della foresta, ma nessun segnale fu udito, nè
lontano, nè vicino.
</p>

<p>
— Ci siamo smarriti, disse Cornelio.
</p>

<p>
<span class="pagenum" id="Page_220">[220]</span>
</p>

<p>
— Vediamo, disse il marinaio. Il boschetto di noci moscate
si trova all’ovest.
</p>

<p>
— Sì, Horn.
</p>

<p>
— Dove siamo noi?... Mi pare che ci troviamo verso l’ovest,
se i raggi del sole non c’ingannano.
</p>

<p>
— Ma di quanto?
</p>

<p>
— Ecco quello che non possiamo sapere; ma mi parve
che il <i>babirussa</i> fosse fuggito verso il sud, quindi avanzandoci
verso il nord noi dovremmo incrociare, più o meno lontano,
il capitano.
</p>

<p>
— E se si fosse già messo in cerca di noi e ci avesse oltrepassati
avanzandosi verso l’ovest?
</p>

<p>
— In tal caso cercheremo di giungere sulla riva della
Durga. Noi sappiamo che egli si dirige colà e lo troveremo
in qualche luogo.
</p>

<p>
— Non perdiamo tempo e tentiamo di trovare i compagni
prima che calino le tenebre.
</p>

<p>
Si rimisero in cammino, procurando di orizzontarsi col
sole che declinava rapidamente verso l’ovest, ma non era cosa
facile, perchè non sempre gli alberi permettevano a loro di
vederlo. Le foreste della Papuasia sono forse le più difficili da
percorrersi, poichè sono, per modo di dire, incastrate le une
dentro le altre, ossia doppie.
</p>

<p>
Prima si ergono gli alberi giganti, i quali espandono i loro
rami a quaranta, a cinquanta e perfino a ottanta metri d’altezza,
cinti e recinti da immense liane, poi sotto di loro crescono
gli alberi minori, i quali formano una foresta inferiore. I raggi
del sole che penetrano fra la vôlta di verzura dei primi, si
arrestano su quella più bassa, sicchè è quasi impossibile che
possano giungere fino a terra.
</p>

<p>
Anche in pieno mezzogiorno regna una semi-oscurità che
più tardi, e specialmente alla notte, diventa fittissima tanto,
che è impossibile muovere un passo senza rompersi il capo
contro quelle migliaia di tronchi quasi riuniti.
</p>

<p>
Queste doppie foreste hanno però il vantaggio di essere
prive di cespugli, di piante arborescenti e di erbacee, poichè
mancando la luce e l’aria, queste non si possono sviluppare e
ben presto muoiono.
</p>

<p>
Wan-Horn e Cornelio procedevano quindi speditamente
ma un po’ a casaccio, passando sotto quella moltitudine di
<span class="pagenum" id="Page_221">[221]</span>
palmizi, di canari, di tek, di alberi del ferro, di latanieri, di
sagu, di mimose, di alberi del pane, di sensitive giganti, di
fichi, di <i>durion</i>, di mangli e di <i>gambir</i> che incrociavano i loro
rami e le loro enormi foglie in tutti i modi possibili ed immaginabili.
</p>

<p>
Di tratto in tratto si arrestavano per sparare un colpo di
fucile, e tendevano gli orecchi, sperando di ricevere una risposta,
ma invano.
</p>

<figure class="figcenter"><a id="fill-221"></a>
  <img src="images/ill-221.jpg" alt="&nbsp;">
</figure>

<p>
Alla sera, sfiniti per quella rapida marcia, affamati, inquieti,
s’arrestarono ai piedi d’un albero del pane dal tronco
colossale.
</p>

<p>
— Povero zio! disse Cornelio con voce triste. Fra quali
angoscie sarà!
</p>

<p>
— Lo ritroveremo, signor Cornelio, disse Wan-Horn, per
consolarlo. Domani all’alba ci rimetteremo in cammino e sono
certo che udremo le sue fucilate.
</p>

<p>
— Ma quale triste notte passerà, Horn! Forse ci crederà
prigionieri dei papuasi e fors’anche morti.
</p>

<p>
— Sa che siamo armati e che siamo tali uomini da non
farci prendere da quei mangiatori di carne umana. Non disperiamo;
Dio veglia su tutti.
</p>

<p>
<span class="pagenum" id="Page_222">[222]</span>
</p>

<p>
Il marinaio, quantunque fosse in preda a tristi pensieri,
per rompere quel discorso scoraggiante accese il fuoco e mise
sui carboni alcune costolette di <i>babirussa</i>, poi, non avendo il
sagu, che era stato lasciato nel boschetto di noci moscate per
essere più lesti a inseguire quella disgraziata selvaggina, raccolse
alcune frutta dell’albero sotto il quale si erano sdraiati.
</p>

<p>
Erano grosse come la testa d’un fanciullo, coperte d’una
buccia rugosa, ma dentro contenevano una polpa giallastra e
tenera che si taglia a fette mettendola ad abbrustolire sui
carboni. Si fanno servire da pane e sono eccellenti avendo il
sapore di certe specie di zucche e anche un po’ di carciofi.
</p>

<p>
La cena però non fu allegra, quantunque fossero affamati:
assaggiarono appena le costolette e le frutta dell’albero del
pane, tanto erano inquieti ed angosciati.
</p>

<p>
Spento il fuoco, per non attirare l’attenzione dei selvaggi
che potevano abitare in quei dintorni, si stesero fra le erbe,
aspettando impazientemente l’alba per rimettersi in cerca dei
loro compagni.
</p>

<div class="chapter">
<p>
<span class="pagenum" id="Page_223">[223]</span>
</p>

<h2 id="cap22">CAPO XXII.
<span class="smaller">Le vendette dei Papuasi</span></h2>
</div>

<div>
<img class="drop-cap" src="images/ill-223.jpg" alt="&nbsp;">
</div>

<p>
Quantunque fossero stanchi, non
furono capaci di chiudere gli
occhi. Le loro inquietudini, anzichè
calmarsi, crescevano di
momento in momento, ed i loro
pensieri correvano sempre al
capitano ed ai suoi compagni, i
quali forse stavano cercandoli
in mezzo a quelle immense boscaglie.
</p>

<p>
Si voltavano e si rivoltavano
sul loro letto di foglie, tendevano
gli orecchi trattenendo il respiro,
credendo sempre di udire qualche
lontana detonazione o delle grida, e di frequente si alzavano
per spingersi in mezzo agli alberi per poter meglio ascoltare;
ma le ore passavano lente, lente, senza che alcun rumore venisse
<span class="pagenum" id="Page_224">[224]</span>
a turbare il silenzio che regnava nella grande, sconfinata
foresta.
</p>

<p>
Verso la mezzanotte però, stanchi di vegliare e d’ascoltare
stavano per addormentarsi, quando udirono improvvisamente
delle lontane grida.
</p>

<p>
Entrambi balzarono in piedi colle armi in mano.
</p>

<p>
— Hai udito, Wan-Horn? chiese Cornelio con voce soffocata.
</p>

<p>
— Sì, signor Cornelio, rispose il marinaio che era in preda
ad una viva emozione.
</p>

<p>
— Che siano i nostri compagni, mio zio, mio fratello?...
</p>

<p>
— Non lo so, ma io comincio a sperare.
</p>

<p>
— Accorriamo, Wan-Horn, prima che si allontanino.
</p>

<p>
— Con questa oscurità?...
</p>

<p>
— Non importa: cercheremo di dirigerci come potremo.
</p>

<p>
Abbandonarono l’albero e si misero in cammino più rapidamente
che poterono, cercando di evitare i tronchi d’albero,
le liane e le radici. Le grida continuavano a echeggiare nella
notte e pareva che s’avvicinassero.
</p>

<p>
Facendo sforzi disperati, cadendo e risollevandosi, urtando
contro gli alberi che non potevano distinguere, tanto era fitta
l’oscurità, Cornelio ed il marinaio correvano sempre.
</p>

<p>
Avevano già percorso un chilometro, quando le grida improvvisamente
cessarono. Cornelio stava per scaricare il fucile
per attirare l’attenzione dei compagni, quando Horn lo trattenne
bruscamente, dicendo:
</p>

<p>
— Vedo un fuoco brillare laggiù!
</p>

<p>
Cornelio si volse e vide infatti, ad una distanza di cinque
o seicento metri, brillare attraverso al fogliame una fiamma.
</p>

<p>
— Che si siano accampati? chiese egli.
</p>

<p>
— E se non fossero loro? chiese Wan-Horn. Non commettiamo
imprudenze, signor Cornelio, senza essere certi che
siano proprio i nostri compagni.
</p>

<p>
— È vero, Horn, ma non possiamo restare qui.
</p>

<p>
— Tutt’altro, ci avanzeremo, ma con precauzione.
</p>

<p>
— Silenzio ed avanti.
</p>

<p>
La fiamma continuava a brillare e si dilatava sempre più,
spandendo un vivo chiarore fra gli alberi della foresta. Cornelio
ed il marinaio, tenendo in mano i fucili per essere pronti
a qualunque evento, si misero a strisciare verso quella direzione,
<span class="pagenum" id="Page_225">[225]</span>
procurando di non far rumore. Giunti a trenta passi da
quel fuoco, s’arrestarono di comune accordo, facendo un gesto
di collera e di sorpresa.
</p>

<p>
Seduti intorno ad un falò, dodici papuasi stavano discutendo
animatamente, mentre un tredicesimo, legato solidamente
con parecchie liane, stava coricato fra le erbe, facendo
sforzi disperati per liberarsi da quelle corde vegetali.
</p>

<p>
I primi erano tozzi, muscolosi, coi petti ampii, i volti duri
ed angolosi come quelli della razza malese, la chioma ricciuta
ed abbondante, i denti assai acuti e anneriti per l’uso del
bétel<a class="tag" id="tag11" href="#note11">[11]</a> e la pelle color del rame, ma smorta e sucida.
</p>

<p>
Erano completamente nudi, ma portavano un osso passato
fra le cartilagini del naso ed erano armati di pesanti mazze,
di lancie colla punta d’osso e di archi.
</p>

<p>
Il prigioniero, poichè doveva essere tale, era invece di
statura più alta, col volto ovale e regolare, con una chioma
copiosa, lanosa, sorretta da un largo pettine di bambù ed
aveva la pelle nera come quella degli africani.
</p>

<p>
Aveva le braccia ed il collo adorni di braccialetti di rame,
di catenelle, di collane di denti e di nocciuoli, il petto coperto
da una strana fascia di foglie di kakada e alla cintola portava
una specie di sottanino di cotone rosso, il quale, sul dinanzi,
gli scendeva in forma di grembiale.
</p>

<p>
— Chi sono? chiese Cornelio.
</p>

<p>
— Quelli seduti accanto al fuoco sono Alfurassi o Arfaki,
montanari dell’interno insomma, disse il marinaio; il prigioniero
mi sembra un papuaso della costa in costume da
guerra.
</p>

<p>
— Che si preparino a mangiarlo?
</p>

<p>
— È probabile, perchè gli Arfaki sono antropofaghi e
odiano mortalmente i papuasi della costa.
</p>

<p>
— E noi li lasceremo divorare quel disgraziato?
</p>

<p>
— No, signor Cornelio, tanto più che i papuasi costieri
non sono cattivi e che hanno frequenti rapporti cogli uomini
bianchi. Forse, salvandolo, può renderci molti servigi e farci
ritrovare il capitano o condurci sulle rive della Durga.
</p>

<p>
<span class="pagenum" id="Page_226">[226]</span>
</p>

<p>
— Stiamo prima a vedere cosa sta per succedere, Horn.
</p>

<p>
La loro attesa non fu lunga, perchè poco dopo giungeva
un selvaggio, nudo al pari degli altri Arfaki, ma di statura
più alta, adorno di collane di denti e di scagliette di tartaruga,
di due grandi anelli di metallo sospesi agli orecchi e di
un ciuffo di piume variopinte, conficcato nella folta capigliatura.
</p>

<p>
— Deve essere un capo, disse Horn a Cornelio.
</p>

<p>
Il nuovo arrivato s’avvicinò al prigioniero che in quel
momento manifestava un vivo terrore, e lo interrogò a lungo
poi fece un segno ai suoi compagni i quali s’affrettarono ad
alzarsi, radunando attorno al fuoco dei grandi fasci di rami
spinosi, che dovevano avere colà portati prima.
</p>

<p>
Quand’ebbero formato una specie di circolo del diametro
di otto o dieci metri, afferrarono bruscamente il prigioniero,
gli legarono le mani dietro al dorso, ma gli sciolsero le gambe.
</p>

<p>
— Si preparano ad arrostirlo, disse Cornelio.
</p>

<p>
— Non credo, rispose Wan-Horn.
</p>

<p>
— Non vedi che danno fuoco ai fasci di spine?
</p>

<p>
— Credo che si tratti invece d’una vendetta. Tuttavia
prepariamoci a fare una scarica.
</p>

<p>
Intanto gli Arfaki fissavano sul dorso del disgraziato mediante
grosse liane, un fascio di rami e di foglie secche. Il
prigioniero urlava come se lo scorticassero vivo, si dibatteva
coll’energia della disperazione e gettava sguardi di terrore
sulle spine, che fiammeggiavano scoppiettando e contorcendosi.
</p>

<p>
Ad un tratto gli Arfaki diedero fuoco al fascio di foglie
secche che gli avevano appeso al dorso e afferrate le lancie e
le mazze, lo spinsero in mezzo alle spine infiammate, gettandovelo
sopra.
</p>

<p>
— Ah! canaglie!... urlò Cornelio. Fuoco, Wan-Horn!
</p>

<p>
Due spari rimbombarono, formando una detonazione sola.
Due uomini caddero, e gli altri, spaventati da quella detonazione
che forse non avevano mai udita, e dalla morte dei
loro compagni, fuggirono a corsa precipitosa, emettendo urla
di terrore.
</p>

<p>
Cornelio con un salto varcò la linea di fuoco, afferrò il
prigioniero che si dibatteva fra le spine, gli strappò di dosso
il fascio di foglie ardenti e sollevatolo fra le robuste braccia
lo trasse di là, adagiandolo ai piedi d’un albero.
</p>

<p>
<span class="pagenum" id="Page_227">[227]</span>
</p>

<figure class="figcenter"><a id="fill-227"></a>
  <img src="images/ill-227.jpg" alt="&nbsp;">
</figure>

<p>
<span class="pagenum" id="Page_229">[229]</span>
</p>

<p>
— Non temere, gli disse, sciogliendogli le mani.
</p>

<p>
— Non fermiamoci qui, signor Cornelio, disse Horn. I
selvaggi possono avere dei compagni accampati in questi dintorni,
e ritornare in maggior numero.
</p>

<p>
— Ma vuoi abbandonare questo povero diavolo?
</p>

<p>
— Se gli preme la pelle, ci seguirà!
</p>

<p>
— Grazie, disse il papuaso in perfetto olandese.
</p>

<p>
— Tò!.... esclamò Cornelio, stupito. Conosce la nostra
lingua.
</p>

<p>
— Non mi stupisco, disse Horn. I nostri compatrioti visitano
di frequente queste spiagge.
</p>

<p>
— Vuoi seguirci? chiese Cornelio al papuaso.
</p>

<p>
Questi non rispose, ma lo guardò con due occhi che parevano
volessero dire: spiegatevi.
</p>

<p>
— Non può sapere molte parole, signor Cornelio, disse
Horn. Forse comprenderà meglio il malese, lingua che è parlata
sulle coste occidentali dell’isola.
</p>

<p>
Ripetè l’invito in quella lingua ed ebbe subito la risposta.
</p>

<p>
— Sono vostro schiavo: vi seguirò dove vorrete.
</p>

<p>
— Non sappiamo cosa farne degli schiavi, rispose Wan-Horn.
Sarai nostro amico: seguici.
</p>

<p>
Partirono correndo preceduti dal papuaso, il quale indicava
a loro i passaggi, allontanando premurosamente i rami
e le liane che potevano offenderli o intralciare il loro cammino.
</p>

<p>
Quantunque le grida degli Arfaki non si udissero più, pure
continuarono la corsa per una buona ora, sempre inoltrandosi
nella tenebrosa foresta.
</p>

<p>
Giunti in mezzo ad un macchione di piante arrampicanti,
si fermarono per riposare.
</p>

<p>
— Credi tu che i tuoi nemici ci inseguiranno? chiese
Horn al papuaso.
</p>

<p>
— Hanno avuto troppo paura delle armi da fuoco degli
uomini bianchi, rispose egli.
</p>

<p>
— Ma cosa hai fatto?... Da dove vieni?... Chi sei?...
</p>

<p>
— Sono un papù del fiume Durga, figlio del capo Uri-Utanate.
</p>

<p>
— Del fiume Durga!... esclamò il marinaio. Ah! quale fortuna!
È molto lontano il tuo villaggio?
</p>

<p>
— A due giornate di marcia.
</p>

<p>
<span class="pagenum" id="Page_230">[230]</span>
</p>

<p>
— Ma perchè ti sei allontanato?
</p>

<p>
— Perchè volevo uccidere Orango-Arfaki, capo dei montanari,
nemico di mio padre e della mia tribù.
</p>

<p>
— E invece Orango ti ha preso. Comprendo: si tratta di
una vendetta.
</p>

<p>
— Cosa dice, Horn? chiese Cornelio.
</p>

<p>
— Ve lo spiego. Dovete sapere che quando due tribù sono
in guerra, i più valenti giurano di andare a uccidere i capi
nemici e cercano di farlo sapere a tutti.
</p>

<p>
I capi, messi sull’avviso, tentano con tutti i mezzi di impadronirsi
di quei guerrieri, e se vi riescono, li fanno perire
bruciati fra fasci di spine infiammate. È un’antica usanza di
questi popoli.
</p>

<p>
— E questo papuaso è figlio d’un capo, a quanto ho potuto
comprendere.
</p>

<p>
— Sì, signor Cornelio, e il suo villaggio è situato sulle
rive della Durga.
</p>

<p>
— Allora ci guiderà colà.
</p>

<p>
— Sì, ma prima cercheremo di ritrovare vostro zio e vostro
fratello. I selvaggi sanno guidarsi nei boschi e sanno seguire
una traccia per quanto sia lieve.
</p>

<p>
— Informa il nostro uomo.
</p>

<p>
Wan-Horn non se lo fece ripetere e narrò al papuaso ogni
cosa.
</p>

<p>
— Voi mi avete salvato la vita ed io sono vostro schiavo,
rispose l’indigeno. Cercheremo i vostri compagni, poi vi condurrò
tutti da mio padre e vi farò dare una grande piroga,
onde possiate tornare al vostro paese. Noi non amiamo gli
uomini bianchi, dei quali abbiamo avuto di frequente da dolerci;
ma mio padre e la mia tribù faranno buona accoglienza
ai miei salvatori. Partiamo: l’alba sta per sorgere.
</p>

<p>
— Ma come farai tu a trovare i nostri compagni? chiese
Horn.
</p>

<p>
— So dov’è il boschetto delle noci moscate. Ho cacciato
colà i piccioni che mangiano i semi e gli uccelli del paradiso
la scorsa settimana.
</p>

<p>
— Ma hai le spalle abbrustolite.
</p>

<p>
— Il figlio di Uri-Utanate è un guerriero.
</p>

<p>
— Andiamo adunque, disse il marinaio.
</p>

<p>
Il sole cominciava a spuntare, indorando le cime degli
<span class="pagenum" id="Page_231">[231]</span>
alberi giganti e svegliando gli uccelli, i quali cominciavano a
cicalare svolazzando di ramo in ramo.
</p>

<figure class="figcenter"><a id="fill-231"></a>
  <img src="images/ill-231.jpg" alt="&nbsp;">
</figure>

<p>
Grandi stormi di <i>charmascyna papua</i> e di <i>eos sanamata</i>
dalle penne rosse, gialle e nere chiacchieravano scaldandosi
ai primi raggi dell’astro diurno, mescolati a truppe di <i>cicinnuras
regia</i> col dorso rosso cupo scintillante e ondulato, di
<i>parozie del paradiso</i> splendidissime, nere come il velluto, colle
penne semi-arricciate, con una specie di collare d’un verde
smeraldo ed il capo sormontato da cinque barbe lunghe venti
centimetri e terminanti in un fiocco, a coppie di uccelli grossi
come piccioni, colle penne che sembravano di seta nera con
un collare che si rialzava in forma di quello che usavano i
cavalieri spagnuoli del secolo XIV, vagamente screziato d’oro,
e certe code lunghe cinque volte più del corpo, leggermente
arcuate. Si vedevano pure altri uccelli più piccoli, pure neri,
<span class="pagenum" id="Page_232">[232]</span>
ma con onde color marrone, con due piccole ali sotto il collo
a riflessi verde-dorati, ma che dovevano servire di puro abbigliamento,
possedendo le altre due maggiormente sviluppate
e più perfette.
</p>

<p>
Il papuaso, Cornelio e Wan-Horn non si arrestavano ad
ammirare quei superbi uccelli e affrettavano il passo per giungere
presto al boschetto di noci moscate, sperando di ritrovare
colà il capitano, Hans e il chinese.
</p>

<p>
Erano però costretti a fermarsi ogni qual tratto per aprirsi
il passo attraverso le liane che impedivano a loro di avanzarsi,
ritardando la loro marcia. Per maggiore disgrazia, verso
le dieci del mattino giungevano sul margine di una vera selva
di piante arrampicanti, ma così fitte, così ammucchiate le une
addosso alle altre, da non potersi attraversare senza immensa
fatica.
</p>

<p>
— Cosa sono? chiese Cornelio a Wan-Horn.
</p>

<p>
— Piante di pepe, rispose il marinaio. Vi sarebbe da riempire
di semi la stiva d’una nave di trenta tonnellate.
</p>

<p>
— Una vera fortuna.
</p>

<p>
— Lo avete detto, signor Cornelio. Ma questa fortuna per
noi improduttiva, ci farà molto sudare.
</p>

<div class="chapter">
<p>
<span class="pagenum" id="Page_233">[233]</span>
</p>

<h2 id="cap23">CAPO XXIII.
<span class="smaller">I Prigionieri</span></h2>
</div>

<div>
<img class="drop-cap" src="images/ill-233.jpg" alt="&nbsp;">
</div>

<p>
Il marinaio non si era ingannato.
Quella foresta era
così irta di ostacoli, che
non erano capaci di superarli
nemmeno strisciando
come serpenti, costringendoli
a fare degli immensi
giri sotto quell’ammasso
enorme di gambi, di foglie
e di fiori che li soffocava
e li imprigionava in tutti
i modi.
</p>

<p>
Vi erano colà migliaia
e migliaia di piante addossate
confusamente le une addosso alle altre, non potendo reggersi
da sole, poichè il pepe è un arrampicante che ha molta
somiglianza colle nostre viti. Avendo trovato un terreno
<span class="pagenum" id="Page_234">[234]</span>
adatto, senza dubbio alluvionale, si erano sviluppate enormemente,
incrociandosi in tutti i versi e allungandosi in tutte le
direzioni.
</p>

<p>
Queste piante, che sono di specie diverse, <i>piper nigrum,
piper lungun, magro piper,</i> ecc., crescono in India, a Ceylan,
in parecchie isole americane, nelle Guiane, specialmente in
quella francese, ma la loro vera patria è la Malesia.
</p>

<p>
Come si disse, somigliano alle nostre viti, crescono
liberamente nelle isole Malesi, ma se si vuol ottenere un
raccolto abbondante e scelto, bisogna coltivarlo con molta
cura.
</p>

<p>
Producono fiori senza calice, in grappoli, lunghi, bianchi,
e da questi escono le bacche che dapprima sono verdi, poi
rosse, quindi gialle.
</p>

<p>
Si raccolgono prima che siano perfettamente mature,
poichè allora perderebbero il loro sapore bruciante e si mettono
a seccare al sole, quindi a fuoco lento finchè diventano
nere o brune e rugose.
</p>

<p>
Questo è il pepe nero, ed è il migliore; quello bianco invece
si ottiene in un altro modo. Si lascia maturare fino ad
un certo grado, poi si mette a macerare uno o due giorni in
una soluzione di acqua e di calce, spogliandolo in tal modo
delle parti esterne del pericarpo, poi si fa asseccare come
l’altro. Questo pepe è meno forte e meno aromatico e la sua
azione è meno attiva.
</p>

<p>
Quello che cresce nella Nuova Guinea, nelle Molucche
e isole vicine, ha grappoli lunghi un pollice, grossi come
una piccola penna da scrivere e le bacche sono grigie. Il
sapore di queste è più acre e meno grato del pepe che si raccoglie
nell’India, ma l’odore è eguale.
</p>

<p>
Quello coltivato nella Giamaica, e che viene chiamata pimento
o pepe garofolato dagli inglesi, dà le bacche grosse
come un pisello, rugose, d’un color grigio-rossastro. È più
aromatico del nero, avendo il profumo della cannella e del
garofano, ed è ugualmente piccante.
</p>

<p>
Il pepe di Caienna, che è il più forte di tutti, tanto che
non lo si può inghiottire se non si è abituati, è una capsula
prodotta da una pianta speciale che è ben diversa dal pepe
comune, chiamata <i>capsicum baccatum.</i>
</p>

<p>
È strano che questo misero granello abbia potuto mettere
<span class="pagenum" id="Page_235">[235]</span>
in comunicazione, in tempi anche molto antichi, le genti
dell’Europa con quelle dell’India! Infatti anche al tempo dei
romani, era un articolo importantissimo e si mandavano in
quelle lontane regioni indostane degli uomini ad acquistarlo.
</p>

<p>
Si pagava però molto caro allora, a peso d’oro e d’argento,
ed è rimasto il proverbio: caro <i>come il pepe</i>. Serviva
perfino d’imposta ai vinti ed ebbe l’onore di servire di riscatto
a Roma.
</p>

<p>
Il papuaso, Cornelio e Wan Horn, sternutando fragorosamente
e continuamente, essendo il suolo sparso di bacche
già mature esalanti acri odori, si dibattevano furiosamente
in mezzo a quelle migliaia di tronchi contorti ed arruffati,
atterrandoli, recidendoli colla scure o strappandoli per farsi
un po’ di largo.
</p>

<p>
Procedevano però con molta lentezza ed erano costretti
ogni qual tratto a riposare ed a tergersi il sudore che li
inondava, facendo un caldo insopportabile sotto quegli ammassi
di vegetali.
</p>

<p>
Verso la una però, le piante cominciarono a diradarsi e
poco dopo i naufraghi riguadagnavano la grande foresta.
</p>

<p>
— Era tempo! esclamò Cornelio, fra uno sternuto e l’altro.
Là dentro si correva il pericolo di soffocare.
</p>

<p>
— Fumo come una zolfatara, disse il marinaio. Se non
sono cotto, poco ci manca.
</p>

<p>
— Ci riposeremo un po’ all’ombra di quell’arecche, Wan-Horn.
</p>

<p>
Stavano per dirigersi verso l’albero, quando videro il papuaso
celarsi rapidamente dietro ad un cespuglio.
</p>

<p>
— Cosa succede?... Che vi siano gli Arfaki? chiese Cornelio,
guardando intorno.
</p>

<p>
— Non vedo nessuno, rispose il marinaio.
</p>

<p>
Ad un tratto s’abbassò bruscamente, facendo segno a Cornelio
d’imitarlo.
</p>

<p>
— Cos’hai veduto? gli chiese il giovanotto.
</p>

<p>
— Sta per giungere una splendida colazione, rispose il
marinaio. Guardate lassù, su quell’albero: ah! come sono
belli!...
</p>

<p>
Cornelio guardò in alto e non potè trattenere un grido di
meraviglia.
</p>

<p>
Quindici o venti uccelli si erano posati su d’un grosso
<span class="pagenum" id="Page_236">[236]</span>
ramo e saltellavano, scaldandosi ai raggi del sole, ma quali
splendidi volatili!... Tutte le tinte dei tessuti più splendidi,
tutti i riflessi metallici, tutti i colori del prisma si confondevano
sulle loro penne.
</p>

<p>
Erano un po’ più grossi dei piccioni, quasi come una
gallina faraona, colla testa giallo-dorata sopra, verde-dorata
sotto, il dorso color marrone con ondeggiamenti leggermente
dorati, la coda arricciata e di sotto le loro ali sfuggivano,
d’ambe le parti, due grandi ciuffi di penne leggiere, morbidissime,
giallo-pallide, con riflessi argentei.
</p>

<p>
In mezzo ai raggi di sole, che facevano scintillare tutte
quelle splendide tinte, non parevano più uccelli, ma stravaganti
mazzi di fiori cosparsi di pietre preziose.
</p>

<p>
— Che superbi volatili! esclamò Cornelio. Non ne ho mai
veduti di più belli, nè credo che ne esistano in altri paesi.
</p>

<p>
— È vero, signore, disse Wan-Horn. Questi superano tutti
e non hanno avuto torto a chiamarli uccelli del paradiso.
</p>

<p>
— Ah! sono i famosi uccelli del paradiso?...
</p>

<p>
— Sì, signor Cornelio.
</p>

<p>
— Se sono così belli, non devono esser cattivi allo spiedo,
Wan-Horn.
</p>

<p>
— Sono deliziosi, anzi profumati, nutrendosi di noci moscate
e di fiori del garofano, e poi il nostro amico papuaso
sarà ben contento di tenersi le penne. Guardate con quali occhi
spia quegli uccelli.
</p>

<p>
— E cosa farà delle penne?
</p>

<p>
— Ve lo dirò dopo: facciamo fuoco, prima che fuggano.
</p>

<p>
Alzarono i fucili, mirarono con somma attenzione, e fecero
fuoco simultaneamente.
</p>

<p>
Due uccelli, colpiti a morte, caddero roteando, mentre
gli altri, spaventati da quella fragorosa detonazione, fuggivano
via come una volata di fiori.
</p>

<p>
Cornelio s’affrettò a raccogliere le prede, osservandole con
viva curiosità, mentre Wan-Horn accendeva un allegro fuoco,
premendogli più la carne che le penne.
</p>

<p>
Il papuaso, che pareva contentissimo di quella doppia
scarica, preso un uccello si mise a spennarlo delicatamente,
mettendo da parte, con somma cura, le piume.
</p>

<p>
— Ma che cosa vuol farne? chiese Cornelio al marinaio.
Forse ornarsi la capigliatura?...
</p>

<p>
<span class="pagenum" id="Page_237">[237]</span>
</p>

<p>
— No, signor Cornelio, serviranno a fabbricare due uccelli
del paradiso che poi venderà ai chinesi, ai malesi od ai
nostri compatrioti.
</p>

<p>
— Fabbricherà due uccelli?...
</p>

<p>
— È la parola esatta, signor Cornelio, disse Horn, ridendo.
</p>

<p>
— Non ti comprendo.
</p>

<p>
— Mi spiegherò meglio. Vi dirò adunque che gli uccelli
del paradiso sono ricercatissimi, sia dai chinesi che li
adoperano per abbellire le loro stanze, sia dagli europei, i
quali poi li vendono ai musei ed ai grandi negozi antichi di
penne di lusso.
</p>

<p>
I chinesi e sopratutto i malesi vengono quindi ad acquistarli
nella Nuova Guinea o alle isole Arrù, non essendovene
in altri luoghi e li pagano bene, guadagnando molto. I papuasi,
perciò, fanno a quegli splendidi volatili una guerra
accanita.
</p>

<p>
Per non guastarli o rovinare le penne colle freccie, si
servono della cerbottana, lanciando dei sottili cannelli, muniti
all’estremità superiore d’una pallottola di creta, o di
archi che lanciano delle freccie formate con nervature di
foglie di latanieri.
</p>

<p>
Talvolta invece spiano l’albero fra i cui rami gli uccelli
vanno a dormire, lo salgono durante la notte e ai primi albori
lanciano i loro proiettili. La pallottola di creta basta per
stordirli e farli cadere.
</p>

<p>
— I furbi!... esclamò Cornelio.
</p>

<p>
— Come ben potete immaginare, con simile guerra accanita,
gli uccelli cominciarono a diventare diffidenti e rari;
i papuasi allora pensarono di ricorrere all’inganno.
</p>

<p>
Cambiando, gli uccelli, le penne una volta ed anche due
all’anno, gl’indigeni le raccolgono con somma cura, poi prendono
delle colombe od altri uccelli bellissimi e somiglianti
ai primi e vi accomodano quelle splendide piume dai colori
smaglianti. Sanno imitarli così bene e con tanta valentia, che
è molto difficile accorgersi dell’inganno, e vi assicuro che
molti musei di zoologia possiedono delle parozie e delle
colombe, credendo in buona fede d’avere dei veri uccelli del
paradiso.
</p>

<p>
— E i malesi lo sanno?
</p>

<p>
<span class="pagenum" id="Page_238">[238]</span>
</p>

<p>
— Non ignorano che i papuasi falsificano quei volatili,
ma non sanno distinguerli dai veri.
</p>

<p>
— Così il nostro amico papù, con queste penne fabbricherà
due nuovi uccelli.
</p>

<p>
— E anche quattro, signor Cornelio, e otterrà in cambio
delle ghiottonerie o delle bottiglie di liquori o delle armi.
</p>

<p>
Mentre chiacchieravano, il figlio del <i>koranos</i><a class="tag" id="tag12" href="#note12">[12]</a> Uri-Utanate
aveva impacchettato le piume entro una grande foglia d’arecche,
e aveva messo i due volatili sui carboni.
</p>

<p>
Mezz’ora dopo i due naufraghi e il selvaggio assalivano
l’arrosto che era delicatamente profumato di noci moscate,
poi si mettevano in marcia, essendo impazienti di ritrovare il
boschetto e quindi i loro compagni.
</p>

<p>
La foresta non era più fitta come prima, quantunque
fosse ingombra di piante arrampicanti conosciute dai malesi
col nome di <i>giunta wan</i> (<i>urcola elastica</i>) appartenente al
genere delle apocinee, le quali producono una specie di
gomma che viene adoperata anche come vischio e da
immensi <i>rotang</i> (calamus), specie di liane che hanno un diametro
di pochi centimetri, ma che raggiungono delle lunghezze
inverosimili di duecento e perfino di trecento metri.
Vi erano però qua e là degli spazi quasi liberi, i quali permettevano
ai naufraghi di procedere molto speditamente.
</p>

<p>
Il papuaso, da vero uomo dei boschi, li guidava senza mai
esitare e mantenendo una via più o meno dritta, ma che doveva
condurlo infallantemente al boschetto di noci moscate.
Ogni qual tratto guardava il sole per regolarsi, poi raddoppiava
il passo scostando i rami o abbattendo o strappando le
liane che potevano offendere o impedire il passo ai suoi salvatori.
</p>

<p>
Verso le tre egli si volse a Wan-Horn, e dopo di aver
dato una rapida occhiata in giro, disse:
</p>

<p>
— Il boschetto è laggiù, dietro quei tek.
</p>

<p>
— Sono vicini, signor Cornelio! gridò il marinaio. Possono
udire un colpo di fucile.
</p>

<p>
— Ah! esclamò Cornelio. — Finalmente, rivedrò mio zio
e Hans.
</p>

<p>
Alzò il fucile e lo scaricò in aria, ma nessuna detonazione
<span class="pagenum" id="Page_239">[239]</span>
vi rispose. Il marinaio ed il giovanotto si guardarono
in viso con viva ansietà.
</p>

<p>
— Nulla, disse il marinaio impallidendo.
</p>

<figure class="figcenter"><a id="fill-239"></a>
  <img src="images/ill-239.jpg" alt="&nbsp;">
</figure>

<p>
— Che siano partiti?
</p>

<p>
— Io non lo so, ma le mie inquietudini raddoppiano.
</p>

<p>
— Che siano addormentati?
</p>

<p>
— A quest’ora?... Non sono che le tre, signor Cornelio.
</p>

<p>
<span class="pagenum" id="Page_240">[240]</span>
</p>

<p>
— Si saranno messi in cerca di noi.
</p>

<p>
— È possibile, ma spero che troveremo qualche segnale.
Affrettiamoci.
</p>

<p>
Si misero a correre tutti e due, preceduti dal papuaso, il
quale aveva compreso che doveva essere accaduto qualche
grave avvenimento, e dopo dieci minuti giungevano nel boschetto
di noci moscate.
</p>

<p>
Cornelio e Wan-Horn s’arrestarono, entrambi pallidissimi,
gettando sguardi ansiosi sotto quelle piante, ma non videro
alcuno. Solamente delle colombe coronate occupavano i rami,
mangiando le frutta saporitissime.
</p>

<figure class="figleft"><a id="fill-240"></a>
  <img src="images/ill-240.jpg" alt="&nbsp;">
</figure>

<p>
— Non ci sono più!.... esclamò
il giovinotto con voce strozzata.
Gran Dio!... Dove li ritroveremo
noi?
</p>

<p>
— Vediamo, signor Cornelio.
Non è possibile che siano partiti,
senza lasciare qualche cosa per noi.
</p>

<p>
S’inoltrarono sotto gli alberi
e giunsero sul luogo ove si erano
accampati il capitano, Hans ed il
chinese. Vi erano delle tracce: dei
pezzi di pane di sagù, gli avanzi
d’un fuoco, una piccola tettoia semi-sfasciata,
delle penne di colombe,
ma null’altro.
</p>

<p>
— Niente, nemmeno un biglietto
che ci indichi la via da
loro presa! esclamò Wan-Horn, con disperazione.
</p>

<p>
Ad un tratto, mentre stavano frugando le erbe ed i cespugli,
videro il papuaso, che si era allontanato per cercare
le traccie del capitano e dei suoi compagni, ritornare correndo.
Il suo volto manifestava una profonda ansietà.
</p>

<p>
— Là! esclamò egli, mostrando al marinaio il margine
della grande foresta.
</p>

<p>
— Cos’hai veduto? chiese Horn, che ebbe un lampo di
speranza. Degli uomini bianchi forse?
</p>

<p>
— No, ma vieni.
</p>

<p>
Cornelio e Hans lo seguirono e giunsero sotto alcuni colossali
<i>durion</i>. Colà, con grande angoscia, scorsero a terra alcuni
<span class="pagenum" id="Page_241">[241]</span>
pani di <i>sagù</i> che parevano fossero stati schiacciati, delle palle
di fucile, un pezzo della giacca del capitano e che pareva
fosse stato violentemente strappato, un cappello che riconobbero
appartenente al chinese, poi alcune freccie infisse nei
tronchi degli alberi, una mazza semi-spezzata e dei cordami
di fibre di <i>rotang</i>.
</p>

<p>
— Cos’è accaduto? esclamò Cornelio, con voce rauca.
</p>

<p>
— Qui si è combattuto! esclamò Horn, strappandosi i
capelli. I selvaggi hanno assalito i nostri compagni!...
</p>

<p>
— E forse mio zio, mio fratello, il Chinese sono stati
uccisi.
</p>

<p>
— No..., aspettate!...
</p>

<p>
Il marinaio si era precipitato fra le erbe e aveva raccolto
un pezzo di carta semi-strappato, che giaceva ai piedi di un
arecche. Sopra vi erano delle parole scritte colla matita.
</p>

<p>
— Leggete, signor Cornelio, diss’egli.
</p>

<p>
Il giovanotto lo spiegò e lesse:
</p>

<p>
“Rapiti dai selvaggi: ci portano verso la Durga. — Wan-Stael„.
</p>

<p>
— Sono stati sorpresi e fatti prigionieri, disse il marinaio.
Ma da chi?... Dai Papuasi o dagli Arfaki?... Che li serbino
schiavi o che li mangino più tardi?... Uri-Utanate!...
</p>

<p>
Il papuaso parve che non lo udisse: egli aveva staccata
una freccia infissa nel tronco d’un albero e la guardava con
viva attenzione.
</p>

<p>
— Uri-Utanate!... ripetè il marinaio.
</p>

<p>
Il selvaggio questa volta lo udì e gli si appressò dicendo:
</p>

<p>
— Io conosco queste freccie.
</p>

<p>
— Le conosci?... esclamò Horn.
</p>

<p>
— Sì, e appartengono ai guerrieri della mia tribù.
</p>

<p>
— Sei certo di non ingannarti?
</p>

<p>
— Non m’inganno.
</p>

<p>
— Ma per quale motivo la tua tribù si è spinta fin qui?
</p>

<p>
— Mio padre l’ha condotta.
</p>

<p>
— Per sorprendere i nostri compagni?...
</p>

<p>
— No, poichè non poteva saperlo, ma per salvare me
dalle mani degli Arfaki. Egli deve essere stato avvertito della
mia prigionia da un mio compagno, il quale potè fuggire all’agguato
tesomi.
</p>

<p>
<span class="pagenum" id="Page_242">[242]</span>
</p>

<p>
— E per vendicarsi della tua morte, se la prende coi
nostri compagni.
</p>

<p>
— No, noi facciamo la guerra anche agli uomini bianchi
che ci hanno maltrattati più volte, e mio padre può averli
creduti suoi nemici.
</p>

<figure class="figcenter"><a id="fill-242"></a>
  <img src="images/ill-242.jpg" alt="&nbsp;">
</figure>

<p>
— E li ucciderà?...
</p>

<p>
— No, mio padre non uccide i prigionieri e non li mangia:
li tiene schiavi.
</p>

<p>
— Ma noi li libereremo; dovremmo dare fuoco al tuo
villaggio.
</p>

<p>
Il papuaso sorrise:
</p>

<p>
— Il figlio di Uri-Utanate è stato salvato da voi ed è
vostro schiavo. Quando mio padre lo saprà diverrà l’amico
<span class="pagenum" id="Page_243">[243]</span>
degli uomini bianchi e vi farà condurre tutti alla vostra
patria.
</p>

<p>
— È lontana la Durga?
</p>

<p>
— Due giornate di marcia.
</p>

<p>
— Quando credi sia avvenuto l’assalto?
</p>

<p>
— All’alba, poichè questi rami spezzati sono ancora
umidi di linfa. Se fossero stati recisi ieri sera, sarebbero
ormai asciutti.
</p>

<p>
— Signor Cornelio, partiamo senza perdere un minuto,
disse il marinaio. Fra quarantotto ore noi riabbraccieremo il
capitano, Hans ed il chinese.
</p>

<p>
— In cammino, Wan-Horn. Mi sento tanto forte ora, da
fare dieci leghe senza arrestarmi.
</p>

<p>
Raccolsero il <i>sagù</i> disperso fra le erbe, poi si rimisero in
marcia inoltrandosi nella gran foresta che si estendeva verso
l’ovest.
</p>

<div class="chapter">
<p>
<span class="pagenum" id="Page_245">[245]</span>
</p>

<h2 id="cap24">CAPO XXIV.
<span class="smaller">Il capo Uri-Utanate</span></h2>
</div>

<div>
<img class="drop-cap" src="images/ill-245.jpg" alt="&nbsp;">
</div>

<p>
Il capitano, Hans ed il giovane pescatore,
rimasti nel boschetto di noci moscate,
invano avevano atteso il ritorno
dei cacciatori, lanciati sulle tracce del
<i>babirussa</i>.
</p>

<p>
Dapprima non si erano inquietati,
credendo che l’animale li avesse condotti
assai lontani, ma vedendo trascorrere
le ore senza che apparissero,
cominciarono ad agitarsi ed a temere che fosse a loro toccata
qualche disgrazia.
</p>

<p>
Trovandosi in paese selvaggio, abitato da tribù ostili,
sospettose e talune antropofaghe, e anche popolato da non
pochi animali feroci, i loro timori non potevano essere infondati.
</p>

<p>
Il capitano, le cui apprensioni crescevano vedendo il sole
<span class="pagenum" id="Page_246">[246]</span>
volgere al tramonto, decise di mettersi in cerca dei disgraziati
compagni. Dopo di avere raccomandato ad Hans ed al
chinese di non abbandonare il boschetto e di vegliare attentamente,
si mise in marcia verso il sud, seguendo le tracce
del <i>babirussa</i>, ma avendo anche la precauzione di segnare gli
alberi alla sua destra, vibrando di tanto in tanto dei colpi di
scure sui loro tronchi per poter ritrovare la via percorsa.
</p>

<p>
S’inoltrò nella foresta per parecchi chilometri, ma procedendo
a casaccio, avendo ben presto smarrite le traccie dell’animale
e lanciando di tratto in tratto delle tuonanti chiamate,
ma senza ottenere risposta alcuna.
</p>

<p>
Declinando il sole e temendo di non ritrovare più la via
percorsa, fu costretto, suo malgrado, a ritornare, sperando che
i compagni fossero già giunti al boschetto percorrendo altro
tratto di foresta.
</p>

<p>
La sua disperazione fu al colmo quando non vide che
Hans ed il chinese.
</p>

<p>
— Si sono smarriti, disse. Cosa sarà di loro? Gl’imprudenti,
nella fuga dell’inseguimento, hanno dimenticato di fare
delle incisioni agli alberi e chissà dove saranno ora.
</p>

<p>
— Non possono essersi molto allontanati, zio, disse Hans.
Il <i>babirussa</i> perdeva sangue e non può aver percorso molta
via; forse ritorneranno più tardi.
</p>

<p>
— Ma la foresta è immensa, Hans, ed è facile perdersi fra
migliaia e migliaia di alberi.
</p>

<p>
— Wan-Horn è un marinaio e tu sai che gli uomini di
mare sanno sempre trovare la tramontana, il levante, l’occidente
e il mezzodì.
</p>

<p>
— Sul mare, ma in questi boschi che non lasciano vedere
il sole?... Tuttavia non disperiamo.
</p>

<p>
Costruirono una piccola tettoia con alcuni rami incrociati
e delle foglie di arecche e s’accamparono senza osare dormire,
per tema di non poter udire i segnali dei loro compagni.
</p>

<p>
Le ore però passavano senza che Cornelio e Wan-Horn
ritornassero. Solamente verso la mezzanotte parve a loro di
udire una lontana detonazione e delle grida, ma non si ripeterono.
</p>

<p>
Il capitano avrebbe voluto partire sull’istante, ma essendo
l’oscurità profonda e temendo a sua volta di smarrirsi, fu costretto
a rinunciare al progetto.
<span class="pagenum" id="Page_247">[247]</span>
All’alba, vinti dalla stanchezza e da quella lunga veglia
angosciosa, s’addormentarono, ma il loro sonno fu di breve
durata, poichè furono bruscamente svegliati da selvaggi clamori.
</p>

<figure class="figcenter"><a id="fill-247"></a>
  <img src="images/ill-247.jpg" alt="&nbsp;">
</figure>

<p>
Stavano per balzare in piedi, quando videro precipitarsi
addosso trenta o quaranta papuasi armati di cerbottane, di
mazze e di lance, adorni di piume e di collane di denti d’animali
e di scagliette di tartaruga.
</p>

<p>
<span class="pagenum" id="Page_248">[248]</span>
</p>

<p>
Hans ed il chinese in un baleno furono atterrati e ridotti
all’impotenza prima che potessero far uso delle loro armi; ma
il capitano, impugnando una scure, era balzato fuori cercando
di guadagnare la foresta, ma giunto colà era stato assalito da
una seconda orda di papuasi e fatto prigioniero, malgrado la
sua disperata difesa.
</p>

<p>
Un vecchio papuaso, di alta statura, col capo adorno di
piume d’uccelli del paradiso ed i fianchi stretti da una larga
fascia di nanchino che gli ricadeva sul dinanzi, avvicinatosi
al capitano gli chiese in lingua malese:
</p>

<p>
— Dov’è mio figlio?...
</p>

<p>
— Tuo figlio!... esclamò Wan-Stael. Non so chi sia.
</p>

<p>
— Era qui venuto per uccidere il capo degli Arfaki.
</p>

<p>
— Non l’ho mai veduto.
</p>

<p>
— Tu menti, bianco, gridò il papuaso. Tu l’hai ucciso.
</p>

<p>
— Ma se ti dico che non l’ho mai veduto.
</p>

<p>
— Gli uomini bianchi sono nostri nemici.
</p>

<p>
— Io non sono mai stato tuo nemico.
</p>

<p>
— Tu vuoi ingannarmi, ma sei mio e diventerai mio schiavo
o ti farò mangiare dai miei sudditi.
</p>

<p>
— Tu sei ubbriaco, papù, disse il capitano, che perdeva
la sua calma. Quali istorie vieni a raccontarmi?...
</p>

<p>
— Cosa facevi in questi boschi?...
</p>

<p>
— Sono naufragato su queste coste spintovi dalle tempeste
e cercavo di raggiungere la Durga per poi guadagnare le isole
Arrù e di là tornarmene in patria.
</p>

<p>
— E non hai veduto gli Arfaki?...
</p>

<p>
— Nemmeno uno.
</p>

<p>
— Ma cos’è avvenuto di mio figlio?
</p>

<p>
— L’avranno ucciso.
</p>

<p>
— Sono tuoi amici gli Arfaki?
</p>

<p>
— Mi avrebbero mangiato, se li avessi incontrati.
</p>

<p>
— Non ti credo: sarai mio schiavo finchè non avrò ritrovato
mio figlio.
</p>

<p>
— Come vuoi, ma bada, papù, che se tocchi un capello
ai miei compagni, io ti ucciderò, dovessi poi venire divorato
dai tuoi sudditi. Dov’è il tuo villaggio?
</p>

<p>
— Sulla Durga.
</p>

<p>
— È la mia via, mormorò il capitano. Cornelio e Wan-Horn
sanno che noi dovevamo recarci a quel fiume, speriamo
<span class="pagenum" id="Page_251">[251]</span>
quindi che ci raggiungano colà. Sarà però meglio avvertirli,
nel caso che ritornino qui.
</p>

<figure class="figcenter"><a id="fill-249"></a>
  <img src="images/ill-249.jpg" alt="&nbsp;">
</figure>

<p>
Strappò dal suo libretto una pagina e scrisse quelle parole
che più tardi dovevano venire lette dai suoi compagni, e la
gettò in mezzo all’erba.
</p>

<p>
— Cos’hai fatto? gli chiese il capo.
</p>

<p>
— Una offerta al mio genio protettore, rispose il capitano.
Ti consiglio di non toccarla, se non vuoi morire.
</p>

<p>
Il papuaso, superstizioso come tutti i suoi compatrioti
che credono ai geni del mare e della notte, si guardò bene
dal toccarla; anzi, per tema che fosse qualche potente malefizio
dell’uomo bianco, si affrettò a dare il segnale della partenza.
</p>

<p>
Convinto che ormai suo figlio fosse stato ucciso o dagli
Arfaki o dai suoi prigionieri, ritornava al suo villaggio.
</p>

<p>
La marcia attraverso a quelle grandi boscaglie fu penosa,
sopratutto pei tre naufraghi ai quali erano state legate le mani
dietro al dorso per impedire che si ribellassero o che fuggissero
durante le fermate notturne.
</p>

<p>
All’alba del terzo giorno, però, la tribù giungeva sulle
rive della Durga, grande fiume, dal corso rapido, che solca
gran parte della vasta isola verso occidente e che scaricasi
presso il capo Valke, in quel tratto di mare che bagna l’arcipelago
delle isole Arrù.
</p>

<p>
Un grande villaggio acquatico occupava un lungo tratto
della sponda sinistra. Era formato da una quarantina di enormi
capanne rettangolari, con terrazze spaziose comunicanti fra di
loro e sorrette da grossi bambù, i quali immergevano le loro
estremità inferiori nella corrente.
</p>

<p>
Alcuni ponti mobili le univano alla riva, e sotto di essi,
legati a quella selva di pali, si vedevano galleggiare gran numero
di quelle doppie barche, scavate nei tronchi di colossali
cedri, fornite di bilancieri, di alberi e di vele.
</p>

<p>
I papuasi, attraversati i ponti, entrarono nel villaggio,
accolti dagli abitanti da grida di giubilo e trassero i prigionieri
nell’abitazione del capo, che era situato nel centro e che
era la più vasta di tutte, avendo una lunghezza di oltre quaranta
metri su una larghezza di venti.
</p>

<p>
Il capitano ed i suoi compagni dovettero eseguire una
ginnastica indiavolata, essendo i pavimenti delle terrazze composti,
<span class="pagenum" id="Page_252">[252]</span>
come quelli delle case aeree, di travi distanti l’uno dall’altro
venti o venticinque centimetri e senza tralicci. Più volte
corsero il pericolo di cadere, senza l’aiuto dei loro guardiani,
i quali invece non mettevano mai i piedi nel vuoto, tanto
sono abituati a quei pavimenti incomodi sì, ma che hanno il
vantaggio di lasciare cadere le immondizie della casa senza
bisogno di scope.
</p>

<p>
— Ed ora, cosa intendi di fare? chiese il capitano al capo,
quando si vide rinchiuso in una stanzuccia assieme ai suoi
compagni.
</p>

<p>
— Il Consiglio degli anziani della tribù deciderà la tua
sorte, rispose il selvaggio. Se voi avete ucciso mio figlio,
morrete.
</p>

<p>
— Capo testardo! esclamò il capitano, che usciva dai gangheri.
Ti ho detto che noi non siamo tuoi nemici.
</p>

<p>
— Gli uomini bianchi sono miei nemici.
</p>

<p>
— Gli altri forse, ma non noi.
</p>

<p>
— Fa lo stesso, poichè anche voi siete bianchi.
</p>

<p>
— Ma se io non ho mai veduto tuo figlio.
</p>

<p>
— L’avranno ucciso gli Arfaki tuoi alleati.
</p>

<p>
— Sei una canaglia!...
</p>

<p>
— Sono Uri-Utanate.
</p>

<p>
— Un brigante! urlò il capitano, esasperato.
</p>

<p>
— Bada!... uomo bianco!...
</p>

<p>
— Non ho paura dei tuoi uomini.
</p>

<p>
— Me lo dirai più tardi.
</p>

<p>
— Bada, vecchia pelle negra, che ho dei compagni ancora
liberi nella foresta e che se tu tocchi me o mio nipote od il
chinese, ti faccio incendiare il villaggio.
</p>

<p>
— I miei guerrieri lo difenderanno.
</p>

<p>
— Oh furfante!...
</p>

<p>
Il capitano, furibondo, si era alzato tendendo le pugna
verso il papuaso, quando improvvisamente udì echeggiare due
colpi di fucile e subito dopo dei clamori assordanti.
</p>

<p>
— Degli spari! esclamò Hans. Forse sono Cornelio e Wan-Horn!...
</p>

<p>
Il capo papù si era precipitato fuori dell’abitazione colla
mazza in pugno, forse credendo che degli uomini bianchi
assalissero il suo villaggio. Ad un tratto emise un grido di
gioia.
</p>

<p>
<span class="pagenum" id="Page_253">[253]</span>
</p>

<p>
— Uri! Uri! gridò, correndo attraverso alle terrazze sulle
quali era radunata l’intera popolazione.
</p>

<p>
Un papuaso, che era seguito da due uomini bianchi,
superato un ponte gli correva incontro colla velocità di una
freccia.
</p>

<p>
— Padre!... esclamò.
</p>

<p>
Il capo, che pareva estremamente commosso, se lo strinse
al petto dicendo:
</p>

<p>
— Vivo, vivo ancora!
</p>

<p>
— Sì, padre: gli Arfaki non mi hanno ucciso, come ben
vedi.
</p>

<p>
Poi, dopo di avere lanciato un rapido sguardo all’ingiro,
chiese:
</p>

<p>
— Hai fatto prigionieri degli uomini bianchi?
</p>

<p>
— Sì, rispose il capo.
</p>

<p>
— Dove sono? Voglio vederli!
</p>

<p>
— Sono nella mia capanna.
</p>

<p>
Il giovane papuaso balzò attraverso alle terrazze ed entrò
nella stanza dove stavano il capitano, Hans ed il chinese.
</p>

<p>
Si avanzò verso di loro e con un gesto che non mancava
di una certa nobiltà, disse:
</p>

<p>
— Siete liberi e ospiti graditi del capo Uri-Utanate.
</p>

<p>
— Ma chi sono costoro? chiese il capo che lo aveva raggiunto.
Non sono nostri nemici?
</p>

<p>
— No, padre; essi sono i fratelli degli uomini bianchi che
mi hanno strappato dalle mani degli Arfaki, quando ero già
votato alla morte.
</p>

<p>
In quell’istante Cornelio e Wan-Horn apparvero sulla
porta. Quattro grida echeggiarono.
</p>

<p>
— Zio!...
</p>

<p>
— Nipote!...
</p>

<p>
— Hans!...
</p>

<p>
— Wan-Horn!...
</p>

<p>
I quattro naufraghi, che credevano di non più rivedersi,
si abbracciarono, mentre il chinese, fuori di sè per la gioia,
sgambettava per la stanza come se fosse impazzito.
</p>

<p>
— Uomini bianchi, disse Uri-Utanate, che ormai sapeva
ogni cosa. La mia casa, i miei guerrieri e le mie barche sono
a vostra disposizione. Voi mi avete ridato il figlio, l’erede del
mio grado: io vi ridò la libertà.
</p>

<p>
<span class="pagenum" id="Page_254">[254]</span>
</p>

<p>
— Padre, disse il giovane guerriero. Questi uomini vengono
dai lontani paesi situati all’ovest e vogliono raggiungere
le isole Arrù per ritornare in patria. Io li guiderò fino all’arcipelago.
</p>

<p>
— Mio figlio è un valoroso: segua e protegga gli uomini
bianchi fino alle isole.
</p>

<p>
— Grazie, Uri-Utanate, disse il capitano. Quando sarò tornato
in patria, dirò che se nella Papuasia vi sono degli uomini
cattivi, non mancano però gli uomini generosi.
</p>

<p>
<span class="pagenum" id="Page_255">[255]</span>
</p>

<figure class="figcenter"><a id="fill-255"></a>
  <img src="images/ill-255.jpg" alt="&nbsp;">
</figure>

<div class="chapter">
<p>
<span class="pagenum" id="Page_257">[257]</span>
</p>

<h2 id="conclusione">CONCLUSIONE</h2>
</div>

<figure class="figcenter"><a id="fill-257a"></a>
  <img src="images/ill-257a.jpg" alt="&nbsp;">
</figure>

<div>
<img class="drop-cap" src="images/ill-257b.jpg" alt="&nbsp;">
</div>

<p>
L’indomani i naufraghi della giunca
lasciavano il villaggio di Uri-Utanate,
scendendo la Durga su una
delle più grandi e meglio attrezzate
barche.
</p>

<p>
Il figlio del capo e dodici dei
più abili marinai li accompagnavano
per difenderli contro i pirati
della costa e per guidarli all’arcipelago.
</p>

<p>
Il capo, prima di separarsi da
loro, aveva restituite le armi e
fatta caricare la piroga di viveri sufficienti per parecchi
giorni.
</p>

<p>
La discesa del fiume non fu ostacolata, essendo tutte le
tribù accampate su quelle rive alleate di Uri-Utanate.
</p>

<p>
Tre giorni dopo giungevano al capo Valke, mettendo la
<span class="pagenum" id="Page_258">[258]</span>
prua al sud-ovest, e favoriti da un fresco vento veleggiarono
verso le Arrù, che si trovano in mezzo al così detto mare di
Banda, compreso fra le isole omonime che lo racchiudono
verso l’ovest e la costa della Papuasia che lo cinge verso il
nord e l’est.
</p>

<figure class="figcenter"><a id="fill-258"></a>
  <img src="images/ill-258.jpg" alt="&nbsp;">
</figure>

<p>
Dodici giorni dopo giungevano in vista di quell’importante
arcipelago composto di circa trenta isole, basse, ma fertilissime,
coperte d’una vegetazione esuberante.
</p>

<p>
<span class="pagenum" id="Page_259">[259]</span>
</p>

<p>
Sono tutte piccole, ad eccezione di Trana che è lunga
venti leghe e larga quattro, ma popolate da molti papuasi e
malesi, ripartiti in ventiquattro villaggi, sedici dei quali cristiani,
cinque maomettani e tre idolatri.
</p>

<p>
Quantunque non vi sia alcuna colonia di bianchi, appartengono
agli Olandesi, i quali le visitano sovente per acquistare
gusci di tartarughe, <i>trepangs</i> e uccelli di paradiso. Anche
i <i>prahos</i> (velieri) malesi trafficano cogli abitanti e si recano
su quelle spiaggie a pescare le olutarie.
</p>

<p>
La piroga, guidata da Uri, approdò nel porto naturale di
Dabo, che è formato dalle isole Varna e Vacam e che è il più
importante di tutto l’arcipelago, arrestandosi dinanzi al vecchio
forte olandese.
</p>

<p>
I naufraghi con loro grande gioia trovarono colà una goletta
olandese di loro conoscenza, che stava caricando del
<i>trepang</i>. Era la <i>Batanta</i>, di Timor, comandata da un vecchio
amico di Wan-Stael.
</p>

<p>
Rinunciamo a descrivere l’accoglienza avuta dal loro compatriota,
il quale mise la nave a loro disposizione.
</p>

<p>
Il giovane Uri si trattenne due giorni a Dabo per tenere
cara compagnia ai suoi salvatori, poi, prima di partire, levò
da un nascondiglio esistente nella piroga due grandi pacchi
accuratamente avvolti in foglie e strettamente legati con liane
e consegnandoli al capitano, disse:
</p>

<p>
— Questo metallo giallo, che abbonda nel nostro paese e
nelle sabbie della Durga, so che è apprezzato dai bianchi.
Conservatelo per mio ricordo.
</p>

<p>
Ciò detto balzò nella piroga, fece alzare le vele e uscì in
mare salutando un’ultima volta i suoi amici bianchi.
</p>

<p>
Il capitano ed i suoi compagni, non avendo compreso il
significato di quelle parole, credettero che quei pacchi contenessero
dei regali di nessun valore, ma quale fu la loro sorpresa,
quando, apertili, li trovarono ripieni di polvere d’oro!...
</p>

<p>
V’erano almeno quaranta chilogrammi di quel prezioso
minerale, che è così abbondante fra le sabbie dei fiumi papuasi:
era una vera fortuna che li ricompensava largamente
della perdita della <i>giunca</i> e del <i>trepang</i>.
</p>

<p>
Quattro giorni dopo la <i>Batanta</i> spiegava le vele, ed una
settimana più tardi approdava a Timor, dinanzi alla fattoria
dell’armatore chinese.
</p>

<p>
<span class="pagenum" id="Page_260">[260]</span>
</p>

<p>
Il capitano ha rinunciato a navigare: possiede una grande
fattoria, si occupa dello smercio del <i>trepang</i> e dei prodotti
delle sue terre. Hans e Cornelio invece navigano ancora con
una nave acquistata coll’oro del papù, in compagnia del vecchio
marinaio e del giovane pescatore, che non hanno voluto
abbandonarli.
</p>

<div class="somm">
<p>
<span class="pagenum" id="Page_261">[261]</span>
</p>

<h2><a id="indice" href="#indfront">
INDICE</a></h2>

<p>
<span class="pagenum" id="Page_263">[263]</span>
</p>

<table class="indice">
 <tr>
  <td class="center"><span class="smcap">Capo</span></td> <td>&#160;</td> <td>&#160;</td>
 </tr>
 <tr>
  <td class="cap">I.</td> <td>— La costa australiana</td> <td class="pag"><a href="#cap1">Pag. 5</a></td>
 </tr>
 <tr>
  <td class="cap">II.</td> <td>— I pescatori di trepang</td> <td class="pag"><a href="#cap2">13</a></td>
 </tr>
 <tr>
  <td class="cap">III.</td> <td>— La pittura di guerra del selvaggio</td> <td class="pag"><a href="#cap3">23</a></td>
 </tr>
 <tr>
  <td class="cap">IV.</td> <td>— Gli australiani</td> <td class="pag"><a href="#cap4">31</a></td>
 </tr>
 <tr>
  <td class="cap">V.</td> <td>— L’assalto notturno</td> <td class="pag"><a href="#cap5">41</a></td>
 </tr>
 <tr>
  <td class="cap">VI.</td> <td>— L’orgia dell’equipaggio</td> <td class="pag"><a href="#cap6">53</a></td>
 </tr>
 <tr>
  <td class="cap">VII.</td> <td>— I mangiatori di carne umana</td> <td class="pag"><a href="#cap7">63</a></td>
 </tr>
 <tr>
  <td class="cap">VIII.</td> <td>— Il golfo di Carpentaria</td> <td class="pag"><a href="#cap8">75</a></td>
 </tr>
 <tr>
  <td class="cap">IX.</td> <td>— Il naufragio durante l’uragano</td> <td class="pag"><a href="#cap9">85</a></td>
 </tr>
 <tr>
  <td class="cap">X.</td> <td>— L’uragano</td> <td class="pag"><a href="#cap10">95</a></td>
 </tr>
 <tr>
  <td class="cap">XI.</td> <td>— L’isola di Corallo</td> <td class="pag"><a href="#cap11">109</a></td>
 </tr>
 <tr>
  <td class="cap">XII.</td> <td>— Lo stretto di Torres</td> <td class="pag"><a href="#cap12">121</a></td>
 </tr>
 <tr>
  <td class="cap">XIII.</td> <td>— I Pirati della Papuasia</td> <td class="pag"><a href="#cap13">131</a></td>
 </tr>
 <tr>
  <td class="cap">XIV.</td> <td>— La Nuova Guinea</td> <td class="pag"><a href="#cap14">139</a></td>
 </tr>
 <tr>
  <td class="cap">XV.</td> <td>— L’assalto dei coccodrilli</td> <td class="pag"><a href="#cap15">149</a></td>
 </tr>
 <tr>
  <td class="cap">XVI.</td> <td>— La capanna aerea</td> <td class="pag"><a href="#cap16">161</a></td>
 </tr>
 <tr>
  <td class="cap">XVII.</td> <td>— Fra le freccie ed il fuoco</td> <td class="pag"><a href="#cap17">171</a></td>
 </tr>
 <tr>
  <td class="cap">XVIII.</td> <td>— Caccia alle testuggini</td> <td class="pag"><a href="#cap18">181</a></td>
 </tr>
 <tr>
  <td class="cap">XIX.</td> <td>— Gli alberi sagu</td> <td class="pag"><a href="#cap19">193</a></td>
 </tr>
 <tr>
  <td class="cap">XX.</td> <td>— I boschi della Papuasia</td> <td class="pag"><a href="#cap20">203</a></td>
 </tr>
 <tr>
  <td class="cap">XXI.</td> <td>— Il Babirussa</td> <td class="pag"><a href="#cap21">213</a></td>
 </tr>
 <tr>
  <td class="cap">XXII.</td> <td>— Le vendette dei Papuasi</td> <td class="pag"><a href="#cap22">223</a></td>
 </tr>
 <tr>
  <td class="cap">XXIII.</td> <td>— I Prigionieri</td> <td class="pag"><a href="#cap23">233</a></td>
 </tr>
 <tr>
  <td class="cap">XXIV.</td> <td>— Il capo Uri-Utanate</td> <td class="pag"><a href="#cap24">245</a></td>
 </tr>
 <tr>
  <td><span class="smcap">Conclusione</span></td> <td>&#160;</td> <td class="pag"><a href="#conclusione">257</a></td>
 </tr>
</table>
<hr>

</div>

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&#160;&#160;</span>Sono larghi buchi che servono per le catene delle àncore.</p>
</div>

<div class="footnote" id="note2">
<p><span class="label"><a href="#tag2">2</a>.&#160;&#160;</span>Specie di rondini che fanno dei nidi gelatinosi che si pagano assai cari dai ghiottoni
chinesi.</p>
</div>

<div class="footnote" id="note3">
<p><span class="label"><a href="#tag3">3</a>.&#160;&#160;</span>Dalle 100 alle 175 lire ogni 133 libbre.</p>
</div>

<div class="footnote" id="note4">
<p><span class="label"><a href="#tag4">4</a>.&#160;&#160;</span>È il dio degli australiani.</p>
</div>

<div class="footnote" id="note5">
<p><span class="label"><a href="#tag5">5</a>.&#160;&#160;</span>Moneta che vale circa 70 lire.</p>
</div>

<div class="footnote" id="note6">
<p><span class="label"><a href="#tag6">6</a>.&#160;&#160;</span>Piccola moneta di bronzo, forata nel mezzo, che vale meno di un centesimo.</p>
</div>

<div class="footnote" id="note7">
<p><span class="label"><a href="#tag7">7</a>.&#160;&#160;</span>Fori aperti nei parapetti delle navi, a fior della coperta, per lo scolo dell’acqua.</p>
</div>

<div class="footnote" id="note8">
<p><span class="label"><a href="#tag8">8</a>.&#160;&#160;</span>Nel 1879 in Italia era sorta l’idea di occupare una parte della Guinea o di mandarvi
degli emigranti, circa 3000, ma poi fu abbandonata e forse a torto.</p>
</div>

<div class="footnote" id="note9">
<p><span class="label"><a href="#tag9">9</a>.&#160;&#160;</span>Il <i>toman</i>, peso che è in uso nella Malesia: equivale a 15 chilogrammi.</p>
</div>

<div class="footnote" id="note10">
<p><span class="label"><a href="#tag10">10</a>.&#160;&#160;</span>Questi uccelli sono comuni anche nell’isola di Nuova Brettagna che si trova all’est
della Nuova Guinea.</p>
</div>

<div class="footnote" id="note11">
<p><span class="label"><a href="#tag11">11</a>.&#160;&#160;</span>Il bétel è un miscuglio formato di foglie aromatiche del <i>siri</i> (<i>piter betel</i>), di noci
areca e di calce viva. Si mastica emettendo dei getti di saliva rossa, ma col tempo annerisce
i denti.
</p>

<p>
Il bétel è largamente usato da tutti gli abitanti delle isole indo-malesi e dai papuasi.</p>
</div>

<div class="footnote" id="note12">
<p><span class="label"><a href="#tag12">12</a>.&#160;&#160;</span>Capo.</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p class="covernote">
Copertina creata dal trascrittore e posta nel pubblico dominio.
</p>
</div>

<div style='text-align:center'>*** END OF THE PROJECT GUTENBERG EBOOK 73796 ***</div>
</body>
</html>

